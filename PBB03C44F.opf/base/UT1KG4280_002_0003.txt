༄༅། །ཟིན་བྲིས་ཀྱི་རིམ་པ་སྣ་ཚོགས་པའི་སྐོར་རྣམས་ཕྱོགས་གཅིག་ཏུ་བསྡེབས་པ་ཡོན་ཏན་བདུད་རྩིའི་གཏེར་མཛོད་ཅེས་བྱ་བ་བཞུགས་སོ། །

འཕགས་མ་སྒྲོལ་ལྗང་མཎྜལ་བཞི་པའི་ཟིན་ཐོ་ཨུཏྤལ་མཱ་ལ་བི་ཧ་ར་ཏིསྨ། སྭ་སྟི། ཐུགས་རྗེ་ཆེ་མངའ་བྱམས་མགོན་འཕགས་པ་མཆོག །གཉིས་མེད་སྤྲུལ་སྒྱུར་བཅོམ་ལྡན་རྗེ་བཙུན་མ། །ཚེ་དབང་དཔལ་སྟེར་རྒྱལ་ཀུན་སྐྱེད་པའི་ཡུམ། །གང་གིས་ཚེ་རབས་ཀུན་ཏུ་སྐྱོང་གྱུར་ཅིག །འཕགས་མ་སྒྲོལ་ལྗང་མཎྜལ་གྱི། །མཆོད་ཆོག་ཟིན་ཐོ་ཨུཏྤལ་ཕྲེང༌། །སྤེལ་བགྱི་སྐལ་ལྡན་མགུལ་པའི་རྒྱན། །མཛེས་པའི་དཔྱིད་དུ་རོལ་པར་གྱིས། །དེ་ཡང་བཤམས་བཀོད་རིམ་པ་ལ། །དམིགས་རྟེན་ཏཱ་རེའི་སྐུ་བརྙན་ནི། །བྱིན་རླབས་ལྡན་པ་མཉྫིའི་ཁར། །བཞུགས་སུ་གསོལ་ཞིང་བསྡུས་པ་ན། །མཎྜལ་ཚོམ་བུར་བརྟེན་ཀྱང་རུང༌། །ཕྱོགས་བཞིར་མཆོད་པའི་མཎྜལ་བཞི། །ཚོམ་བུ་བདུན་བཀོད་རེ་རེ་ལའང༌། །མཆོད་པ་རྣམ་ལྔ་ཅི་བདེར་བཤམས། །ཡང་ན་མཎྜལ་གཅིག་རིམ་བཞིན། །འདོན་པ་དང་བསྟུན་དབུལ་ཀྱང་འཐུས། །མཆོད་པའང་བརྗེའམ་ཁ་གསོ་བྱ། །དེ་དག་གང་འབྱོར་འདམ་གའོ། །མཆོད་པའི་འདས་གཏོར་མཐོ་བར་བཤམས། །གསུམ་པོ་ཕྲེང་ཚར་བཤམས་བྱས་ལ། །བསང་ཆུ་འབྲུ་དཀར་ལ་སོགས་པ། །མཁོ་བའི་ཡོ་བྱད་མཆོད་རྫས་རྣམས། །ལེགས་པར་འདུ་བྱས་གཙང་སྦྲ་དང༌། །ལྡན་པས་བདེ་བའི་སྟན་ལ་འདུག །དང་པོ་རང་གི་མདུན་གྱི་མཁར། །བླ་མ་མཆོག་དང་དབྱེར་མེད་པའི། །འཕགས་མ་སྒྲོལ་ལྗང་གསལ་བཏབ་ལ། །མཐའ་སྐོར་དཀོན་མཆོག་རྩ་གསུམ་རྣམས། །སྤྲིན་ཕུང་གཏིབས་བཞིན་བཞུགས་པའི་དྲུང༌། །རང་དང་སེམས་ཅན་ཐམས་ཅད་ཀྱིས། །སྐྱབས་སུ་འགྲོ་ཞིང་སེམས་བསྐྱེད་བྱ། །དེ་ནས་རང་ཉིད་སྐད་ཅིག་གིས། །སྤྱན་རས་གཟིགས་དབང་སྐུ་མདོག་དཀར། །ཕྱག་གཡས་མཆོད་སྦྱིན་པདྨ་འཛིན། །གཡོན་པས་ཐུགས་ཀར་པདྨ་བསྣམས། །ཞལ་འཛུམ་སྤྱན་གསུམ་རིན་ཆེན་དར། །རྒྱན་མཛེས་རི་དྭགས་ལྤགས་པ་ཡིས། །ཕྲག་གཡོན་བཀབ་ཅིང་ཞབས་གཡས་བརྐྱང༌། །གཡོན་བསྐུམ་པད་ཟླའི་གདན་བཞུགས་བསྐྱེད། །བསང་ཆུ་ཁྲོ་ཆེན་བདུད་རྩི་འཁྱིལ། །བྱིན་རླབས་རང་བཞིན་མོས་ཀུ་ཤའི། །འཐོར་གཡབ་སེམས་མ་རྡོ་རྗེ་མའི། །རྒྱས་བཟུང་མཐོང་བ་བརྒྱུད་ལྟར་བྱ། །དེ་ནས་གནས་ཁང་མཆོད་པའི་རྫས། །ཡོ་བྱད་ཐམས་ཅད་ཡེ་ཤེས་ཀྱི། །ངོ་བོར་བྱིན་དབབ་ཚིག་དོན་དང༌། །མཚུངས་པའི་གཞུང་ལྟར་མཐར་ཆགས་དང༌། །མདུན་བསྐྱེད་སྒྲོལ་མ་མངོན་རྟོགས་ལྟར། །ཇི་བཞིན་བསྐྱེད་ལ་དམ་ཚིག་པར། །ཡེ་ཤེས་བསྐྱེད་བསྟིམ་དབང་བསྐུར་དང༌། །རྒྱས་གདབ་ལ་སོགས་དཀྱུས་ལྟར་རོ། །རང་ལྷར་གསལ་བའི་ཐུགས་ཀའི་ཧྲཱིཿ

།མདུན་བསྐྱེད་ཐུགས་ཀའི་ཏྲཱྃ་ལས་ཀྱང༌། །འོད་འཕྲོས་རྒྱལ་བ་སྲས་འཁོར་བཅས། །ཚོགས་ཞིང་རྟེན་དུ་སྤྱན་དྲངས་ལ། །ཕྱི་འབྲང་བགེགས་བསྐྲད་གདན་བཞུགས་བསམ། །དེ་ནས་དཀོན་མཆོག་ཡོན་ཏན་རྣམས། །རྗེས་སུ་དྲན་བཞིན་སྒོ་གསུམ་གྱི། །མོས་འདུན་དང་བཅས་མདོ་བཀླག་ནས། །ཕྱག་འཚལ་སྐབས་སུ་རང་དང་ནི། །སྦྱིན་བདག་སོགས་ཀྱི་ལུས་རྡུལ་སྙེད། །དུ་མར་སྤྲུལ་ནས་འདུད་པ་དང༌། །གཞན་ཡང་མ་གྱུར་ཐམས་ཅད་ཀྱིས། །གུས་པས་སྒོ་གསུམ་དད་ཕྱག་དམིགས། །བཟང་སྤྱོད་ཡན་ལག་བདུན་པ་བརྗོད། །རང་གཞན་ཀུན་གྱིས་ཕྱག་འཚལ་མོས། །མཆོད་རྫས་རབ་འབྱམས་ཁམས་བཀང་འབུལ། །ཉེས་གྱུར་འགྱོད་བཤགས་སྡོམ་པ་བཟུང༌། །རྒྱལ་བའི་མཛད་པར་རྗེས་ཡི་རང༌། །ཆོས་འཁོར་བསྐོར་བར་བསྐུལ་གསོལ་འདེབས། །དུས་གསུམ་དགེ་ཀུན་བྱང་ཆེན་བསྔོ། །དེ་ནས་སེམས་བསྐྱེད་བཟུང་བ་ནི། །སྔོན་གྱི་འཕགས་པ་རྣམས་ཀྱིས་ནི། །བདག་མེད་སྟོང་ཉིད་རང་བཞིན་དུ། །ཐུགས་བསྐྱེད་ཇི་ལྟར་བདག་གཞན་གྱིས། །བྱང་ཆུབ་དམ་པར་སེམས་བསྐྱེད་མོས། །དེ་ནས་མཆོད་འབུལ་རིན་ཆེན་སེམས། །སོགས་ཀྱིས་འཇིག་རྟེན་ཁམས་དཔལ་འབྱོར། །བདག་པོས་བཟུང་དང་མ་བཟུང་བའི། །མཆོད་པ་དངོས་སུ་འབྱོར་པ་དང༌། །ཡིད་སྤྲུལ་ཏིང་འཛིན་ངང་ནས་ཕུལ། །མཎྜལ་རྒྱས་བསྡུས་སྔགས་བཅས་བཏོན། །ལུས་དང་ལོངས་སྤྱོད་དགེ་རྩ་འབུལ། །མེ་ཏོག་བྱིན་བརླབས་སྔགས་བརྗོད་ཅིང༌། །བྱང་སེམས་ཤིས་བརྗོད་སླར་ཡང་ནི། །མཐུ་བསྐྱེད་ཨཱ་ལི་ཀཱ་ལི་དང༌། །ཡིག་བརྒྱ་རྟེན་སྙིང་སྦྲེལ་མར་བརྗོད། །མེ་ཏོག་བྱིན་བརླབས་ཁ་གསོ་བྱ། །འགྲེང་བཞིན་འདོད་གསོལ་གཞུང་ལྟར་གྱི། །རྡོ་རྗེའི་གསུང་རྣམས་ཚིག་དོན་དང༌། །ཡིད་ལ་འདྲེས་པའི་འདུན་པ་ཡི། །ངེས་ཤེས་བརྟན་ཅིང་ཤིས་པ་བརྗོད། །དེ་དག་ཆོ་ག་དང་པོའོ། །དེ་ནས་གཉིས་པ་རྗེ་བཙུན་མར། །བྱེ་བྲག་མཆོད་ཅིང་གསོལ་གདབ་ནི། །མཆོད་ཞིང་རྒྱལ་བ་ཐམས་ཅད་ལ། །ཐལ་སྦྱར་འདུད་བཅས་སྙན་གསན་ཕབ། །དེ་དག་ཐམས་ཅད་འཕགས་མར་བསྟིམ། །དེ་ཉིད་དཀོན་མཆོག་འདུས་པའི་སྐུར། །ཡེ་ནས་ཡིད་བཞིན་མོས་གུས་ཀྱི། །སྣང་བ་ཟབ་མོས་རྒྱུད་བསྐུལ་ནས། །ཕྱག་འཚལ་དམིགས་པ་གོང་ལྟར་དང༌། །སླར་ཡང་མཆོད་པ་མཐུ་བསྐྱེད་གཟུངས། །བཏོན་ཅིང་མཆོད་ཡོན་ཕལ་ཆེར་གྱིས། །མཆོད་འབུལ་སྔགས་བཅས་ཡན་ལག་བདུན། །ཚིགས་བཅད་དང་ནི་རྒྱུན་ཆགས་གཉིས། །གང་བདེ་མཎྜལ་ལ་སོགས་འབུལ། །རྗེ་བཙུན་བཅོམ་ལྡན་འདས་སོགས་ཀྱིས། །འདོད་དོན་གསོལ་བཏབ་སྨོན་ཤིས་བརྗོད། །སྔགས་ཀྱིས་མེ་ཏོག་བྱིན་བརླབས་ལ། །བྱང་སེམས་ཤིས་བརྗོད་མེ་ཏོག་འབུལ། །དེ་ནས་བསྙེན་པའི་དམིགས་པ་རྣམས། །གཞུང་ལྟར་ཇི་བཞིན་གསལ་གདབ་ལ། །སངས་རྒྱས་ཀུན་འདུས་འཕགས་མ་ལ། །རྩེ་གཅིག་དད་མོས་ཤུགས་ཕྱུང་གིས། །མཐར་ཐུག་མཆོག་སྩོལ་གནས་སྐབས་སུ། །ཐུན་མོང་ཡིད་བཞིན་དངོས་གྲུབ་ཀྱི། །འདོད་དོན་འགྲུབ་པར་གསོལ་བ་བཏབ། །རྩ་སྔགས་བརྒྱ་རྩ་གཉིས་བཟླ་ཞིང༌། །ཚེ་ཤམ་སྦྱར་བ་བརྒྱ་རྩ་བཟླ། །གཞན་ཡང་ཁ་བསྒྱུར་སྐབས་ཐོབ་སྦྱར། །ལས་ཐམས་ཅད་པའི་རིགས་སྔགས་ཀྱང༌། །བཟླས་མཐར་ཁ་སྐོང་དང་བཅས་བརྗོད། །དེ་ནས་བདག་གཞན་སེམས་ཅན་དང༌། །འབྱུང་བ་བཞི་དང་དེ་དག་གི

།ཆ་ཤས་རྡུལ་ཕྲན་རྣམས་ལས་ཀྱང༌། །ཕྱག་འཚལ་ཉེར་གཅིག་རང་སྒྲ་སྒྲོག །མོས་བཞིན་ལན་གཉིས་ཕན་ཡོན་ཚར། །གཅིག་བཅས་སླར་ཡང་ཕན་ཡོན་གྱི། །མཐུ་བསྐྱེད་སུམ་སྦྲེལ་གཟུངས་སྔགས་བཟླ། །མེ་ཏོག་བྱིན་བརླབས་འདོད་གསོལ་གྱི། །ཚིག་དོན་བློ་དང་མཐུན་པར་བྱ། །ཤིས་བརྗོད་དང་བཅས་གཉིས་པའོ། །དེ་ནས་གསུམ་པར་ཕྱག་འཚལ་སོགས། །བཟླས་པའི་བར་དུ་གོང་ལྟར་ཁྱབ། །རྩ་སྔགས་བརྒྱ་རྩ་གསུམ་ཚེ་ཤམ། །བརྒྱ་དང་ལྔ་བཅུ་ཁ་བསྒྱུར་རྣམས། །སྐབས་ཐོབ་ལས་ཐམས་ཅད་པའི་སྔགས། །གང་འོས་བཟླས་མཐར་ཁ་སྐོང་བྱ། །ཕྱག་འཚལ་ཉེར་གཅིག་ལན་གསུམ་དང༌། །ཕན་ཡོན་ཚར་གཅིག་འདོད་གསོལ་དང༌། །བཀྲ་ཤིས་དང་བཅས་གསུམ་པའོ། །དེ་ནས་བཞི་པར་ཕྱག་འཚལ་བ། །བསྙེན་པའི་བར་དུ་གོང་བཞིན་ལ། །རྩ་སྔགས་བརྒྱ་རྩ་བདུན་ཚེ་ཤམ། །ཕྱེད་དང་བཞི་བརྒྱ་ཁ་བསྒྱུར་རྣམས། །གང་འོས་ལས་སྔགས་སྐབས་ཐོབ་བཟླ། །སུམ་སྦྲེལ་ཁ་སྐོང་དང་བཅས་བཏོན། །ཕྱག་འཚལ་ཉེར་གཅིག་ཚར་བདུན་དང༌། །ཕན་ཡོན་དང་བཅས་སྒྲོལ་མཚན་བརྒྱ། །འདོད་གསོལ་ཤིས་བརྗོད་བཞི་པའོ། །དེ་ནས་རྗེས་ཀྱི་ཆོ་གའི་རིམ། །གཏོར་འབུལ་སོ་སོར་རིམ་བཞིན་ཕུལ། །མཆོད་གཟུངས་བཟླས་ལ་མཆོད་བྱིན་བརླབས། །མཆོད་བསྟོད་བྱ་ཞིང་དགེ་བ་བསྔོ། །ཆད་ལྷག་ཁ་སྐོང་བཟོད་པར་གསོལ། །མདུན་བསྐྱེད་སྐུ་ལས་སྐུ་འཕྲོས་ནས། །རང་གི་དཔྲལ་ཐིམ་གཉིས་མེད་པར། །བྱིན་བརླབས་འདུ་འབྲལ་མེད་པར་མོས། །ཡེ་ཤེས་དབྱིངས་སུ་གཤེགས་པའམ། །རྟེན་ལ་བཞུགས་སུ་གསོལ་བྱས་ན། །རབ་ཏུ་གནས་པའི་མཆོག་གྱུར་གསུངས། །འཇིག་རྟེན་པ་རྣམས་རང་གནས་གཤེགས། །དེ་ནས་སྨོན་ལམ་རྒྱས་གདབ་དང༌། །བཀྲ་ཤིས་མཐའ་རྒྱས་རྗེས་བསྡུ་སོགས། །གཞུང་གསལ་བཞིན་གྱིས་འགྲུབ་པར་འགྱུར། །དེ་ལྟར་བཀོད་པའི་བསོད་ནམས་ཀྱི། །དགེ་ཚོགས་རྒྱ་མཚོ་བསྒྲུབ་པའི་མཐུས། །འགྲོ་ཀུན་ཉེར་འཚེའི་དགོས་འབྱུང་དབང༌། །བླ་མའི་ཞབས་བརྟན་བདག་གཞན་རྣམས། །ལེགས་པའི་ཡོན་ཏན་ཕུན་སུམ་ཚོགས། །ནོངས་གྱུར་དག་ཚངས་དངོས་གྲུབ་སྩོལ། །དད་གསུམ་འབྱོར་པ་དང་ལྡན་པས། །བསྐུལ་བའི་གཡར་ངོས་སི་ཏུ་པ། །པདྨ་ཉིན་བྱེད་དབང་གིས་སྤེལ། །བསྟན་འགྲོར་ཕན་བདེའི་དཔལ་དུ་ཤོག

།སརྦ་མདྒ་ལྃ།། །། ༈ སོ་ཐར་སྡོམ་རྒྱུན་གྱི་ཟིན་བྲིས་ནོར་བུའི་ཕྲེང་མཛེས་ཞེས་པ་བཞུགས་སོ། ། ན་མཿཤཱཀྱ་རཱ་ཛ་ཡེ། ཚད་མེད་ཡོན་ཏན་རྒྱ་མཚོའི་འཇུག་ངོགས་ནས། །མཐའ་ཡས་ཟབ་དོན་བསླབ་གསུམ་ནོར་བུ་མཆོག །ཇི་སྙེད་བརྗོད་བྲལ་ཐུགས་རྗེའི་གཏེར་ཆེན་པོ། །བདེར་གཤེགས་ཤཱཀྱའི་རྒྱལ་པོས་རྟག་ཏུ་སྐྱོངས། །རྣམ་དག་རྒྱ་ཆེན་སྡེ་སྣོད་སྐྱེད་ཚལ་དབུས། །ཟླ་མེད་ཚུལ་ཁྲིམས་བསུང་ཞིམ་འདབ་རྒྱས་པ། །ཐུབ་བསྟན་རྒྱན་མཆོག་པུཎྜཱ་རི་ཀ་ཡི། །ཕྲེང་མཛེས་བཀའ་བརྒྱུད་བླ་མར་གུས་པས་འདུད། །རླབས་ཆེན་བྱང་ཆུབ་སྤྱོད་པ་དཔག་བསམ་གྱི། །ཡོངས་འདུ་ས་བརྟོལ་ལྗོན་དབང་ཇི་བཞིན་པར། །གྲུབ་གཉིས་ཆར་གྱིས་འགྲོ་བའི་གདུང་སེལ་གཉེན། །བདུད་འདུལ་རྡོ་རྗེར་བྱང་ཆུབ་བར་དུ་འདུད། །དེ་ལྟར་ཆེད་དུ་བརྗོད་པས་མདུན་བསུས་ཏེ། །འདི་ན་སོ་སོ་ཐར་པའི་སྡོམ་པ་ཡི། །སྲོལ་འཛིན་བྱུང་ཚུལ་ཟིན་ཐོར་སྤེལ་བ་ལ། །དེ་ཡང་འཕགས་པའི་ཡུལ་དུ་ཉན་ཐོས་ཀྱི། །སྡེ་པ་བཅོ་བརྒྱད་གྲགས་ཤིང་བོད་འདིར་ནི། །རྩ་བའི་སྡེ་བཞིའི་ནང་ནས་གཞི་ཐམས་ཅད། །ཡོད་པར་སྨྲ་བའི་སྡེ་སྟེ་སྡོམ་པའི་རྒྱུན། །ཟ་ཧོར་མཁན་པོ་ཞི་འཚོ་ནས་བརྒྱུད་པའི། །བསྟན་པ་སྔ་དར་རིང་ལ་ཚང་མ་དང༌། །དེ་ཉིད་རིམ་གྱིས་ཕྱི་དར་བླ་ཆེན་པ། །དགོངས་པ་རབ་གསལ་ལས་བརྒྱུད་སྡོམ་རྒྱུན་ནི། །ཁམས་ནས་ཡར་དར་སྨད་འདུལ་ཞེས་པར་གྲགས། །ཡང་ནི་འཕགས་ཡུལ་ཡོད་སྨྲའི་བིཀྵུ་ནི། ། གུ་ཎ་མ་ཏིའི་སྡོམ་རྒྱུན་རྒྱལ་ཤེས་རབ། །མོན་གྲོ་འདུལ་འཛིན་ནས་བརྒྱུད་མངའ་རིས་ནས། །བར་དར་སྟོད་འདུལ་ཞེས་གྲགས་ཀརྨ་པ། །ཆོས་ཀྱི་བླ་མ་ཡན་ཆད་བོད་ལྗོངས་ཀྱི། །སྐྱེས་མཆོག་ཀུན་ཀྱང་སྡོམ་རྒྱུན་གཉིས་ཀ་ཡི། །ཁོངས་སུ་འདུས་ཤིང་མཉམ་མེད་འཇིག་རྟེན་མགོན། །བགྲང་བྱ་འཕེལ་བའི་སྐབས་དང་ས་པཎ་ཆེན། །ནར་སོན་ཙམ་དང་ཁྲོ་ལོ་བྱམས་པ་དཔལ། །ལ་སོགས་མཁས་གྲུབ་ས་སྟེང་ཁྱབ་པའི་སྐབས། །ཁ་ཆེ་པཎ་ཆེན་ཤཱཀྱ་ཤྲཱི་ཞེས། །མ་འོངས་སངས་རྒྱས་རབ་གསལ་རྣམ་པར་འཕྲུལ། །ཡོངས་རྫོགས་རྒྱལ་བསྟན་འཛིན་པ་ཆེན་པོ་དེ།

ལྗོངས་འདིར་སྤྱན་དྲངས་ཆོས་རྗེ་ས་པཎ་དང༌། །བྱང་རྡོར་རྣམ་གཉིས་ལ་སོགས་བོད་ཡུལ་གྱི། །དགེ་འདུན་སྡེ་རྣམས་བསླབ་པའི་གཞི་ལ་བཀོད། །དམ་ཆོས་ཉིན་བྱེད་སྣང་བའི་རྒྱལ་མཚན་བསྒྲེངས། །དེ་ཕྱིན་འཇམ་མགོན་པཎ་ཆེན་སྡོམ་རྒྱུན་དར། །ལྷོ་བྲག་བྱང་ཆུབ་དཔལ་བ་ནས་བརྒྱུད་དེ། །དགེ་འདུན་སྒང་དང་ཆོས་ལུང་མཁན་པོ་སོགས། །བརྒྱུད་ཅིང་གཞན་ཡང་དབུས་པ་རྡོ་རྗེ་དཔལ། །བརྒྱུད་ནས་ཚེགས་རྩེ་ལས་འཕྲོས་བྱེ་རྫིངས་པའི། །མཁན་རིམ་བརྒྱུད་པར་བྱུང་འདིས་ཕྱོགས་ཀུན་ཁྱབ། །དྲན་པས་འཁོར་བའི་འཇིགས་འཕྲོག་མཐོང་བས་ནི། །ཡང་དག་ཐར་པའི་གོ་འཕང་སྦྱིན་ནུས་པའི། །རྒྱལ་བ་གཉིས་པ་བརྗོད་པར་དཀའ་བའི་མཚན། །དོན་སླད་སྨོས་ན་རྗེ་བཙུན་ཀརྨ་པ། །དཔལ་ལྡན་བསྟན་པའི་ཉིན་བྱེད་འཆི་མེད་གྲུབ་པའི་ཁྱུ་མཆོག་ཕྲིན་ལས་རྒྱས་པའི་སྡེ། །ཞེས་པའི་དྲུང་ནས་ནོད་པའི་སྡོམ་རྒྱུན་ནི། །བཅོམ་ལྡན་སངས་རྒྱས་རྣམ་འདྲེན་བཞི་པ་མཆོག །ཤེས་རབ་ཐོགས་མེད་འཕགས་པ་ཤཱ་རིའི་བུ། །གནས་བརྟན་སྒྲ་གཅན་འཛིན་དང་བྲཧྨ། །རཱ་ཧུ་ལ་སྟེ་སློབ་དཔོན་ཀླུ་སྒྲུབ་ཞབས། །ཡོན་ཏན་བློ་གྲོས་རིན་ཆེན་བཤེས་གཉེན་དང༌། །ཆོས་ཀྱི་བཟང་པོ་ཡོན་ཏན་རྒྱ་མཚོའི་ཞབས། །ཆོས་ཀྱི་ཕྲེང་བ་བློ་གྲོས་འབྱུང་གནས་སྦས། །པཎ་ཆེན་ཤཱཀྱ་ཤྲཱི་བྷ་དྲ་ཡན། །རྒྱ་གར་ལས་འབྱོན་བོད་ཀྱི་འདུལ་འཛིན་པ། །བྱང་ཆུབ་དཔལ་དང་གཙང་པ་དབང་ཕྱུག་གྲགས། །གཞོན་ནུ་བྱང་ཆུབ་ཡོན་ཏན་རྒྱལ་བ་དང༌། །མཁན་ཆེན་ཡོན་ཏན་བློ་གྲོས་སེདྒེ་དཔལ། །རབ་འབྱོར་སེདྒེ་ཆོས་གྲུབ་སེདྒེ་སོགས། །དགེ་འདུན་སྒང་པའི་མཁན་རིམ་ལས་བརྒྱུད་ནས། །རྒྱལ་དབང་བརྒྱད་པ་རྡོ་རྗེ་དགའ་བའི་དབྱངས། །གར་དབང་ལྔ་པ་དཀོན་མཆོག་ཤཱཀྱའི་གཙོ། །དབང་ཕྱུག་རྡོ་རྗེ་ཆོས་ཀྱི་དབང་ཕྱུག་དང༌། །གྲུབ་དབང་བདུད་རྩི་ཀརྨ་རྣམ་རོལ་པ། །གར་དབང་བརྒྱད་པ་ཆོས་ཀྱི་དོན་གྲུབ་ཞབས། །བསྟན་པའི་ཉིན་བྱེད་གཙུག་ལག་ཆོས་སྣང་བ། །སྙིགས་དུས་འདྲེན་པ་ཕྱག་ན་པདྨོ་ཅན། །རྒྱལ་མཆོག་བཅུ་གསུམ་མཐོན་མཐིང་ཅོད་པན་འཆང༌། །རྗེ་བཙུན་བདུད་ལས་རྣམ་པར་རྒྱལ་དེ་ཡི། །ཞབས་ཀྱི་པདྨ་མཆོག་ལ་གུས་བཏུད་ནས། །སྡོམ་གསུམ་ནོར་བུའི་ཕྲེང་བ་བདག་ལྟ་བུ། །སོ་སྐྱེ་ལས་ཀྱང་སོ་སྐྱེར་གྱུར་མོད་ཀྱང༌། །སྔོན་གོམས་ཚོགས་གཉིས་རྨད་བྱུང་སྨིན་པའི་མཐུས། །བསྟན་བའི་སྙིང་པོར་གྱུར་པ་ཀཾ་ཚང་གི

།རིང་ལུགས་སྒོར་ཞུགས་མ་ནོར་ཡོངས་འཛིན་གྱི། །དམ་པས་རྗེས་བཟུང་བསླབ་གསུམ་སྡོམ་པ་ཡི། །ཚུལ་ཁྲིམས་རྒྱན་བཟང་བདག་ལྟས་ནོད་པའི་དགེས། །རྒྱལ་བསྟན་སྙིང་པོར་གྱུར་པ་གང་ཡིན་པ། །དེ་འཛིན་སྐྱེས་མཆོག་ཞབས་བརྟན་ཕྲིན་ལས་རྒྱས། །ལུང་རྟོགས་ཡོན་ཏན་མཛོད་འཛིན་རིག་པ་དང༌། །གྲོལ་བའི་སར་གནས་དགེ་འདུན་འདུས་པའི་ཚོགས། །ཀུན་ཀྱང་བྱམས་དང་སྙིང་རྗེས་རྒྱུད་བརླན་ཅིང༌། །ཆོས་སྤྱོད་བཅུ་དང་འཁོར་ལོ་རྣམ་གཉིས་སོགས། །རྒྱལ་བའི་བསྟན་ལ་བྱ་ར་བྱེད་པར་སྨོན། །འཇིག་རྟེན་ཁམས་སུའང་སེམས་ཅན་ཐམས་ཅད་བདེ། །ལྷ་ཀླུ་གནོད་སྦྱིན་མི་མ་ཡིན་རྣམས་ཀྱང༌། །དཀར་ཕྱོགས་སྐྱོང་བའི་མེལ་ཚེ་སྒྲུབ་བཞིན་དུ། །སྡང་བའི་སེམས་ཀྱི་འཚེ་དང་བྲལ་བར་ཤོག །ཁྱད་པར་བུ་རམ་ཤིང་པའི་རིང་ལུགས་གང༌། །དྲི་མེད་རྣམ་དག་ངེས་གསང་སྙིང་པོའི་བསྟན། །ཉམས་མེད་ཡུན་གནས་མ་འོངས་རྣམ་པར་འདྲེན། །བྱམས་མགོན་བདུད་རྩི་བརྙེས་པར་གྱུར་གྱི་བར། །ཤཱཀ་ཐུབ་བསྟན་པའི་རྒྱལ་མཚན་མངོན་མཐོ་བ། །མི་ནུབ་སྲིད་མཐར་སྤེལ་བར་གཅིག་ཏུ་སྨོན། །དེ་ལྟར་སྨོན་པའི་བདེན་ཚིག་བསླུ་མེད་པ། །བདེན་པའི་བདག་ཉིད་བླ་མེད་དཀོན་མཆོག་གསུམ། །བྱིན་རླབས་སྟོབས་ཀྱིས་ཇི་ལྟར་སྨོན་པ་རྣམས། །བདེན་པ་དམ་པས་དེང་འདིར་བདེན་འགྲུབ་ཤོག །དེ་ལྟར་ཚུལ་འདིར་མོས་པའི་དང་བ་ཅན། །སྡེ་སྣོད་འཛིན་པ་ཀརྨ་དོན་དམ་གྱིས། །འདུལ་པའི་མཁན་བརྒྱུད་ཟིན་ཐོ་རབ་གསལ་བ། །སྤེལ་ཞེས་བྲིས་འདིར་འཁྲུལ་པའི་ཆ་གང་དང༌། །ཚེ་རབས་སྒྲིབ་དང་ཆབས་ཅིག་མཐོལ་ལོ་བཤགས། །དགེ་གང་བསགས་དེས་འགྲོ་བའི་མ་རིག་བའི། །དུག་ལྔའི་མུན་བཅོམ་ཡང་དག་ཡེ་ཤེས་ཀྱི། །ཉི་མ་ཆེན་པོས་སྣང་བའི་གསོས་འགྱུར་ཤོག ། ཅེས་པའང་སི་ཏུ་པདྨ་ཉིན་བྱེད་དབང་པོས་ནག་ཟླའི་རྒྱལ་བ་གཉིས་པར་སྤེལ་བ་ཀུན་ཏུ་ཛ་ཡ།། །། ༈ འཕོ་བ་གསང་མཆོག་མའི་དམིགས་རིམ་ལ། རྩ་དབུ་མ་ཕྱི་དཀར་ནང་དམར་བ་རག་དུང་ཁ་གྱེན་བསྟན།

མར་སྣ་ལྟེ་མཚམས་ཕཊ་ཀྱིས་བཀག་པ། སྙིང་ཁར་པདྨ་དམར་པོ་འདབ་བཞིའི་སྟེང་དུ་རྣམ་ཤེས་ངོ་བོ་སོགས་གཞུང་བཞིན་གསལ་གདབ་བོ། །ཡང་ཐིག་ལེ་སྤར་སྐབས་ལས་དང་པོ་པས་ཐུགས་ཀར། དེ་ནས་ཞབས་ལ་རེག་པས་ཆོག །ལན་ཉེར་གཅིག་ཙམ་བྱ། འཕོ་བ་འབྱོངས་རྟགས་སུ་ཡར་སྤར་དུས་ཤེས་པ་ཅུང་མི་གསལ་ཞིང་མར་ཕབ་དུས་རྒྱུན་པར་ལས་རིག་པ་དྭངས་ན་ཡིན། བླ་མ་འོད་དཔག་མེད་འོད་དུ་ཞུ་ནས་རང་ལུས་ལ་ཐིམ་པས་ལུས་བདུད་རྩིས་གང་བར་བསམ་ལ་ཚེ་གཟུངས་འདོན། ལས་ལ་སྦྱོར་ཚེ། བླ་མ་སྤྱི་བོ་ནས་ཡར་འདོམ་གང་ཙམ་བསྐྱེད། དེའི་ཐུགས་ཀར་ཐིག་ལེ་སྤར། མར་མི་ཕབ་གསར་དུ་རེ་རེ་བསྐྱེད་དེ་སྤར་བ་ལན་ཉེར་གཅིག་ཙམ་བྱའོ།། །། ༈ ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་སོགས་འདིའི་མིང་ལ་གཟི་བརྗིད་ཚད་མེད་ཟེར། ཛཾ་སེར་ནག་གཉིས་རྒྱབ་ཡོལ་ལ་ཐིམ་པར་བསྒོམ། དེ་ནས་ཆུ་གཏོར། དེ་ནས་བདག་གི་བསམ་པའི་སྟོབས་སོགས་ཤྩཽ་ཀ་བཞི་བརྗོད། ཡིག་བརྒྱ་བརྗོད། དེ་རྗེས་ཨོཾ་ཁྱེད་ཀྱིས་སེམས་ཅན་སོགས་གཞུང་བཞིན་བརྗོད་དོ། །འཕོ་བ་དང་གཏོར་མའི་བརྗེད་ཐོ་འདི་ཀུན་ཁྱབ་ལུགས་ཡིན།། །། ༈ ཀརྨ་པའི་རླུང་སེམས་གནད་ཀྱི་གདམས་པ་ལས། ཉོན་མོངས་དུག་ལྔའི་རྣམ་རྟོག་གང་ཤར་བའི་སྐབས་རླུང་ཕྱིར་འབུད་ན་འགལ་རྐྱེན་སེལ་ལོ། །དེ་ནས་སྙིང་ཁར་བླ་མ་བསྒོམ་དགོས། མོས་གུས་དང༌། སྙིང་རྗེ། བསྐྱེད་རྫོགས། བདེ་གསལ་མི་རྟོག་པ་སོགས་འཆར་དུས་རླུང་ནང་དུ་བསྡུས་ན་དངོས་གྲུབ་ཐོབ། སྣང་སྲིད་འཁོར་འདས་ཀྱི་བདེ་སྡུག་ཐམས་ཅད་རླུང་སེམས་ཀྱི་རྟེན་འབྲེལ་ཡིན་གསུངས་སོ། །མདོར་ན་རླུང་སེམས་ངན་པ་ཐམས་ཅད་ཕྱིར་ཕུད། བཟང་པོ་ཐམས་ཅད་ནང་དུ་བསྡུའོ། །ཐམས་ཅད་དབྱེར་མེད་རོ་གཅིག་ཏུ་མཉམ་པར་བཞག་གོ་ཞེས་གསུངས་སོ། ༈ །

བསྟན་པའི་ཉིན་བྱེད་མཆོག་གིས་བཀའ་བསྩལ་པ། །ཟབ་ལམ་མཐར་ཐུག་ནཱ་རོ་ཆོས་དྲུག་ནི། །ཉིན་པར་མཉམ་གཞག་གཏུམ་མོའི་རྣལ་འབྱོར་དང༌། །རྗེས་ཐོབ་སྒྱུ་ལུས་མཚན་མོའི་མཉམ་གཞག་ཏུ། །འོད་གསལ་རྗེས་ཐོབ་རྨི་ལམ་ལམ་དུ་ཁྱེར། །མདོར་ན་ལུས་ཀྱི་བྱེད་བཅིང་ངག་རླུང་གནད། །མི་ཤིགས་ཐིག་ལེར་སེམས་ཀྱི་གནད་བཅིངས་པས། །གཟུང་འཛིན་འཁྲུལ་ཚོགས་རང་བཞིན་དབྱིངས་སུ་དག །འཕོ་མེད་བདེ་བ་ཆེན་པོའི་ཚོགས་རྫོགས་པས། །རྣམ་ཀུན་མཆོག་ལྡན་ཕྱག་རྒྱ་ཆེན་པོ་ལ། །དགྱེས་རོལ་སྐུ་བཞིའི་རྒྱལ་ས་ཐོབ་པར་འགྱུར། །ཞེས་སོ།། །། ༈ བཏགས་གྲོལ་མཐོང་ཆོག་འཁོར་ལོའི་ལོ་རྒྱུས་ཕན་ཡོན་བཞུགས། སྤྲུལ་པའི་སྐུ་གང་ནས་ཐུགས་རེས་རྒྱུར། དེ་ཕྱོགས་ཡུལ་སྡེ་སྤྱི་ལ་ཐར་པའི་ལམ་བཟང་སྟོན་པའི་ཐབས་ཟབ་མོ་དམ་པ་རིགས་བརྒྱ་འདུས་པའི་བཏགས་གྲོལ་ཙཀྲ་འདི་ཉིད་ལ་དགོས་བྱའི་རྫས་ཚང་ཞིང༌། མན་ངག་ཐམས་ཅད་གཞུང་མཐུན་དུ་བསྟར་བའི་སྒྲུབ་པ་རབ་གནས་སོགས་ཚད་ལྡན་གང་འབྲེལ་དོན་ལྡན་དུ་བགྱིས་ཡོད་པར། གྲོང་ཚན་མིག་མཐོང་རེར་ཆོས་མཐུན་ཡ་རབས་ཀྱི་སྦྱིན་བདག་རེའི་ཁང་ཐོག་ཏུ་ཟངས་སམ་རྫའི་གའུར་བཅུག་ཏེ་ཆར་ཆུས་མི་གོས་པར་ལྷ་ཐོ་ལྟ་བུར་བཅོས་པའི་ནང་དུ་བཞུགས་སུ་གསོལ། བཞག་མཁན་ཀྱང་བླ་མ་སྤྲུལ་སྐུ་འམ། དགེ་སློང་སྡོམ་ལྡན་རེའི་ཕྱག་བསྟར་ལས་མི་མང་ལག་བརྒྱུད་མི་རུང༌། ཟླ་བ་གང་རུང་གི་ཚེས་བརྒྱད་ལ་བསང་དང༌། རི་ཁྱིམ་ལ་ཁྲུས། ཕྱོགས་དེར་འཁོད་པའི་སྐྱེ་བོ་རྣམས་ཀྱིས་དགེ་ཆོས་གང་ནུས་དང༌། ལྷག་པར་སྲོག་བསླུ་གང་འགྲུབ་རེ་ཁས་ལེན་བྱེད་དགོས་པའི་དྲིལ་བསྒྲགས། ལས་འབྲས་ཀྱི་ཆོས་ཀྱང་སྟོན་ནས་དགེ་ལ་སྦྱོར་བ་སོགས་རྣམ་པར་དཀར་བའི་བསམ་སྦྱོར་དང་ལྡན་པའི་འཁོར་ལོ་བསྟན་པའི་རྒྱལ་མཚན་འདི་ཉིད་ཀྱི་ཕན་ཡོན་ཞིབ་རྒྱས་སྨོས་སུ་མི་ལངས་ཀྱང༌། ཨོ་རྒྱན་སངས་རྒྱས་གཉིས་པས་བཏགས་གྲོལ་རྒྱུད་ཀྱི་ལས་མཐའ་ནས་འདི་ལྟར་གསུངས་ཏེ།

གྲོང་ཁྱེར་གཅིག་ལ་འདི་ཡོད་ན༔ ༔གྲོང་ཁྱེར་ནང་གི་སེམས་ཅན་རྣམས༔ ༔གྲོལ་བ་ཐོབ་པར་ཐེ་ཚོམ་མེད༔༔ རྟེན་མཆོག་རླུང་ཕོག་དེས་གཞན་ཕོག༔ ༔སྡིག་སྒྲིབ་དག་ནས་གྲོལ་བར་འགྱུར༔ ཞེས་གསུངས་པའི་ལོ་རྒྱུས་དང་བ་འདྲེན་ཕྱིར་འཆད་ནས། སེམས་ཅན་ལ་སྨན་པའི་སེམས་བསྐྱེད་གོ་ཆ་གཡེལ་མེད་ཀྱི་འགན་བཞེས་སྨོན་བཟང་ཅི་ནས་འཚལ། དཔལ་སྤུངས་ཡང་དབེན་ནས་ཏཱའི་སི་ཏུས་སྤེལ།། །། ༈ གྲོང་ཁྱེར་སྒྲོལ་འཁོར་ཆེན་མོའི་ཕན་ཡོན་ལོ་རྒྱུས་ཡོད། འགྲོ་ཕན་གྱི་ཆ་རྐྱེན་གྲོང་ཁྱེར་སྒྲོལ་བའི་འཁོར་ལོ་འདི། སྔོན་ཇོ་བོ་རྗེ་དཔལ་མར་མེ་མཛད་ཀྱིས་མདོ་ཕྱོགས་མན་ངག་ཐམས་ཅད་ཀྱི་ཉིང་ཁུ་ཙཀྲའི་ཚུལ་དུ་མཛད་པ་སྐུར་བཅངས་འབྲལ་མེད་གནང་ནས། ཕྱིས་སྐུ་གཤེགས་ཁར་འབྲོམ་རྒྱལ་བའི་འབྱུང་གནས་ལ་བསྩལ་ཏེ། འདི་ལས་ཟབ་པའི་གདམས་ངག་བོད་ན་མེད་པས་ཁྱོད་ཀྱིས་འགྲོ་དོན་གྱིས་ཤིག་ཅེས་གསུངས་པར་བརྟེན། དེ་ནས་རིམ་པར་ད་ལྟའི་བར་བརྒྱུད་པ་མ་ཆད་ཅིང༌། ཕྱག་བཞེས་ཀྱི་རྒྱུན་མ་ནོར་བ་དང༌། དགོས་བྱའི་རྫས་ཚང་ལ། འཕགས་མཆོག་ཐུགས་རྗེ་ཆེན་པོའི་སྒོ་ནས་སྒྲུབ་པ་ཐེམས་ཤིང༌། རབ་ཏུ་གནས་པ་ཁོ་བོས་བགྱིས་པ་ཡིན་པས། སྤྱིར་ཕན་ཡོན་དཔག་ཏུ་མེད་ཀྱང༌། མདོར་བསྡུ་ན། རྟེན་མཆོག་འདི་ཉིད་ཟངས་སམ། རིན་པོ་ཆེའི་གའུར་དར་ཚོན་གྱིས་བསྒྲིལ་ཏེ་བཅུག །ཆར་ཆུས་མི་གོས་པར་བྱས་ཏེ། བུད་མེད་དང༌། མི་མང་ལག་བརྒྱུད་འཛེམ། གཟའ་སྐར་འཕྲོད་སྦྱོར་ལེགས་པར་བརྩི་བའི་ཡར་ཚེས་ལ་དགེ་སློང་སྡོམ་ལྡན་བཞི་སྡེས་ལྷ་བསང་བཏང༌། རྡོ་རྗེ་རྣམ་འཇོམས་སྒོ་ནས་རི་ཁྲུས་དང༌། ཁྱིམ་ཁྲུས་བྱ། བཀྲ་ཤིས་བརྩེགས་མདོ་བཀླག །སེམས་ཅན་སྲོག་བསླུ་ཚེ་ཐར་གང་མང་ཞིག་བྱས་ཏེ་ཁང་སྟེང་རྒྱལ་མཚན་གྱི་རྩེར་བཞུགས་སུ་གསོལ་ཏེ་རབ་གནས་དང༌། བཀྲ་ཤིས་བརྗོད། སེམས་ཅན་ཐམས་ཅད་བདེ་སྐྱིད་འབྱུང་བའི་དོན་དུ་སྙིང་ཐག་པ་ནས་བསྔོ་བ་དང༌། སྨོན་ལམ་བཟང་པོའི་མཚམས་སྦྱོར་བྱས་ན། ཡུལ་དེར་གནས་པའི་གཞི་བདག་རྣམས་ཀྱི་མཆོད་རྟེན་དུ་འགྱུར་བས།

གནས་སྐབས་ལྷ་སྲུང་ངོ་སོ་མཐོ་ཞིང་དགྱེས་པ་བསྐངས་པས་ལོ་ལེགས་ཞིང༌། ཆར་ཆུ་དུས་སུ་འབེབས། ནད་ཡམས་དང་དུས་འཁྲུགས་ཞི། ལོ་ཟླའི་སྐག་རིགས་ལས་གྲོལ་བ་དང༌། མཐར་ཐུག་རྟེན་དེ་མཐོང་དང་རླུང་རྫིས་ཕོག་པའི་གཟུགས་ཅན་གཟུགས་མེད་སེམས་ཅན་ཐམས་ཅད་ངན་སོང་གསུམ་གྱི་སྡུག་བསྔལ་ལས་གྲོལ་ཏེ་མངོན་མཐོའི་ལམ་བཟང་རྙེད། རིམ་པར་ངེས་ལེགས་ཀྱི་གོ་འཕང་ལ་གཞོལ་ནུས་པ་སྟོན་པ་སངས་རྒྱས་ཀྱི་བཀའ་ཡིས་ནམ་ཡང་མི་བསླུ་བས་མོས་གུས་ཀྱི་རྟེན་དུ་གཅེས་སྤྲས་སུ་འཛིན་འཚལ། ཞེས་སི་ཏུ་པས་ཆོས་སྦྱིན་དུ་སྤེལ་བ་དགེ། །། ༈ འཁོར་ལོ་ལུས་ལ་འཆང་བའི་ཕན་ཡོན་དང་ལོ་རྒྱུས་ཡོད། འགྲོ་ཕན་གྱི་ཆ་རྐྱེན་གྲོང་ཁྱེར་སྒྲོལ་བའི་འཁོར་ལོ་འདི། སྔོན་ཇོ་བོ་རྗེ་དཔལ་མར་མེ་མཛད་ཀྱིས་མདོ་ཕྱོགས་མན་ངག་ཐམས་ཅད་ཀྱི་སྙིང་ཁུ་ཙཀྲའི་ཚུལ་དུ་མཛད་ནས་འབྲལ་མེད་སྐུར་བཅང་གནང༌། ཕྱིས་སྐུ་གཤེགས་ཁར་འབྲོམ་རྒྱལ་བའི་འབྱུང་གནས་ལ་བསྩལ་ཏེ། །འདི་ལས་ཟབ་པའི་གདམས་ངག་བོད་དུ་མེད་པས་ཁྱོད་ཀྱིས་འགྲོ་དོན་གྱིས་ཤིག་གསུངས་པར་བརྟེན། དེ་ནས་རིམ་བཞིན་ད་ལྟའི་བར་བརྒྱུད་པ་མ་ཆད་ཅིང༌། ཕྱག་བཞེས་ཀྱི་རྒྱུན་མ་ནོར་བ་དང༌། དགོས་བྱའི་རྫས་ཚང་ལ་འཕགས་མཆོག་ཐུགས་རྗེ་ཆེན་པོའི་སྒོ་ནས་སྒྲུབ་པ་ཐེམས་ཤིང༌། རབ་ཏུ་གནས་པ་ཁོ་བོས་བགྱིས་པ་ཡིན་པས་འདི་ཉིད་དར་ཚོན་གྱིས་བསྒྲིལ་ཏེ། མི་ཉམས་པའི་ཕྱིར་བུ་ཧར་གྱིས་གཡོགས། བུད་མེད་དང་མི་མང་ལག་བརྒྱུད་འཛེམ། ཞག་བདུན་ཤ་ཆང་སྤངས་ཞིང༌། གཟའ་སྐར་འཕྲོད་སྦྱོར་དགེ་བར་རྡོ་རྗེ་རྣམ་འཇོམས་ཀྱི་ཁྲུས་ཞུ་ཞིང༌། སེམས་ཅན་གྱི་སྲོག་བསླུ་ཚེ་ཐར་ངེས་ཤིག་བྱས་ཏེ་དགེ་པའི་འདུན་པ་བཟང་པོའི་མཚམས་སྦྱོར་དང་བཅས་རང་གཞན་གྱི་མགུལ་དུ་འཆང་ན། སྤྱིར་ཕན་ཡོན་དཔག་ཏུ་མེད་ཀྱང༌། མདོར་བསྡུ་ན། གནས་སྐབས་སུ་ལོ་ཟླའི་སྐག་རིགས་ལས་གྲོལ་ཞིང༌། མི་མཐུན་པའི་ཕྱོགས་ཀུན་ཐུབ་པ་དང༌། མཐར་ཐུག་ངན་སོང་གསུམ་གྱི་སྐྱེ་སྒོ་ཆོད་ཅིང༌།

རིམ་པར་མངོན་མཐོ་དང༌། ངེས་ལེགས་ཀྱི་སར་འཇོག་ཅིང༌། འཆང་བ་པོ་དེ་མཐོང་བ་དང༌། ཡོད་པའི་ཕྱོགས་ཀྱི་སེམས་ཅན་ཐམས་ཅད་ངན་འགྲོ་ལས་སྒྲོལ་ནུས་པ་སྟོན་པ་སངས་རྒྱས་ཀྱི་བཀའ་དང༌། དཔལ་ལྡན་ཨ་ཏི་ཤའི་ལུང་གིས་ནམ་ཡང་མི་བསླུ་བས་སོམ་ཉི་སྤངས་ཏེ་དད་པ་དང་མོས་གུས་ཀྱི་རྟེན་དུ་གཅེས་སྤྲས་སུ་འཛིན་འཚལ། ཞེས་སི་ཏུ་པས་ཆོས་སྦྱིན་དུ་སྤེལ་བ་དགེ། །། ༈ ས་ལུག་ལོར་སྒྲུབ་སྡེ་སྒྲུབ་བརྒྱུད་སངས་རྒྱས་གླིང་དུ་དཔལ་མ་ཧཱ་ཀཱ་ལའི་རྟེན་གཏོར་སྒྲུབ་པའི་ལག་ལེན་ནི། དང་པོ་རྣམ་རྒྱལ་འཇོམས། ཚིག་འདུན་གསོལ་འདེབས། བསམ་པ་ལྷུན་གྲུབ། བར་ཆད་ལམ་སེལ། ཀརྨ་པའི་རྣམ་ཐར་གསོལ་འདེབས་གསར་འཛུད་དེ་དང༌། མགོན་པོའི་བརྒྱུད་འདེབས་བཅས། ཕག་མོའི་བདག་བསྐྱེད་སོགས་དགུ་གཏོར་ལྟར་གསལ་བར་གྱུར་བར་ནས་སྲུང་འཁོར་བསྙེན་པ། རང་གི་ཐུགས་ཀར། ཨོཾ་བཛྲ་ཙཎྜ། ཨོཾ་ཤྲི་མ་ཧཱ་སོགས། ལྷ་ཚོགས་རྣམས་སོགས། ཨོཾ་ཙཎྜ་མ་ཧཱ་སོགས། ཨོཾ་ལོཀྟྲི་པཱ་ལ་སོགས། རྒྱས་པར་མཛོད་བར། དེ་ནས་རྟེན་གཏོར་ཡིག་ཆུང་ནང་ལྟར། ཨོཾ་དཾཥྚོ་སོགས་ནས། སྟོང་པར་གྱུར་པའི་སོགས་ནས། ཁཾ་ལས་བྲག་སྟེང༌། རིགས་མཐུན་འཁོར་གྱིས་བསྐོར། ཕྱོགས་བཞིའི་རྭ་དང་པདྨ་ལ་སོགས། གཤེགས་པར་གྱུར་ནས་སྤྱན་འདྲེན་རོལ་ཆེན་དབྱངས་དང་བཅས་ཏེ་སྔོན་གྱི་ཐུགས་དམ། བསྐལ་མེ་མ། ཁྱོད་ཀྱི་སྤྱི་བོའི། བྱང་ཤར་ཆོས་དབྱིངས། དད་པ་དང། གཤེགས་སུ་གསོལ། ཨོཾ་མ་ཧཱ་ཀཱ་ལི་ཏྲཀ་རཀྵ་ཐུན་བྷྱོ་ས་མ་ཡ་མ་ཧཱ་ཀཱ་ལ་དེ་ཝ་རཀྵ་སོགས་ཉེར་གཅིག །གཏུམ་པོ་འཇིགས་རུང༌། དབང་བསྐུར། རྟེན་གཏོར་ནང་གི་རྒྱས་བཏབ་སྦྱར་ནས། ཚོགས་ལྟེམ། མཉམ་མེད་མ། བསྐལ་མང་མཆོད་པ་བྱིན་རླབས། ཁྲག་གི་རྒྱ་མཚོ། ལྷ་ཆེན་དཔལ་འབར། སྨན་རག་གཉིས། ཚོགས་བྱིན་རླབས། བཀའ་བརྒྱུད་བླ་མ་སོགས་གསང་སྔགས་ནང་གཏོར། འགྲུབ་མཛོད་ནས། སྟོང་པའི་ངང་ལས་ཡཾ་རཾ་ཀཾ་ལ་སོགས། བླ་མེད་མཆོད་པ། གཞོང་པ་རྣམ་དག་སྔགས་རིང་བཅས། དམ་ཞིང་ཨ་ཕྱི།

ཚེ་རིང་མ། བྲག་བཙན། ཐང་ལྷ། མཁའ་འགྲོ་གཞི་བདག་སྤྱི་གཏོར་བཅས། བསྟོད་པ་གང་དྲིན། རྗེ་བཙུན་མ་ལ་ཕྱག་འཚལ་བསྟོད། ཐུགས་རྗེ་ཆེན་པོ། གར་གྱི་དབང་ཕྱུག སྲིན་གཟུགས། ཧཱུྃ་སྐྱེས་འབར་བ། ལས་རྣམས། རླུང་འཚུབ། སེམས་ཉིད་མ། ནག་པོ། བཅོམ་ལྡན་འདས། བསྟོད་པར་འོས། ལུས་དང་གྲིབ་མ་བཞིན་སོགས། མདུན་བསྐྱེད་མགོན་པོ་སོགས། བསྙེན་པ་རིང་ཐུང་རྣམས་དང༌། དཔལ་ལྡན་མགོན་པོ་སོགས་ཀྱི་རྟེན་བཞུགས། སུ་པྲ་ཏིཥྛ་ནས་ཚོགས་གྲོལ། ཡར་འཚོགས་གསོལ་ཀ་རྒྱས་པ་གཅིག །བསྡུ་མ་གཉིས། ཕྱག་བཞི་པའི་གསོལ་ཀ་གསུམ་ལྷ་མོའི་གསོལ་ཀ་གསུམ། དམ་ཞིང་གསོལ་ཀ་རེ་རེ། སྐོང་རིང༌། སྐོང་འབྲིང༌། སྐོང་ཐུང་གསུམ། བྱང་ཤར་ཆོས་དབྱིངས་སོགས་ལྷ་མོའི་སྐོང་བ། འཁྲུགས་སྐོང་བཅས། ཚེ་རིང་མའི་སྐོང་བ། བདག་སྒྲུབ་མ། དུས་གསུམ་མ། ཚོགས་ལྟེམ། ཡང་ལུས་དང་གྲིབ་མ་བཞིན་སོགས་ནས། མདུན་བསྐྱེད་མགོན་པོ་སོགས་སྔགས་བསྙེན། དཔལ་ལྡན་མགོན་པོ་སོགས་ནས། སུ་པྲ་ཏིཥྛ་བར་ཚོགས་གྲོལ། ཡར་འཚོགས་ལ་རྟེན་གཏོར་ནང་དཾཥྚོཊྐཊ་སོགས་ནས། སྟོང་པར་གྱུར་པའི་ནས། ཁཾ་ལས་བྲག་སྟེང་སོགས། རིགས་མཐུན་འཁོར་གྱིས་བསྐོར་བར། ཕྱོགས་བཞིའི་ར་དང་པདྨ་ལ་གནས། གཤེགས་པར་གྱུར་བར་སྤྱན་འདྲེན་རྣམས་བསྡུ་ཞིང་ཏྲཀྵ་ཏིང་ལཾ་ཉེར་གཅིག་ནས། བསྟོད་པ་གཉིས་བསྡུ་མ། མཆོད་པ་བྱིན་རླབས། ཁྲག་གི་མཆོད་ཡོན། དབང་པོའི་མེ་ཏོག་སོགས། ཁྲག་གི་རྒྱ་མཚོ། ལྷ་ཆེན་དཔལ་འབར། སྨན་རཀ་གཉིས་དང༌། གསང་སྔགས་ནང་གཏོར། སྟོང་པའི་ངང་ལས་ཡཾ་རཾ་ཀཾ་སོགས། བླ་མེད་མཆོད་པ། གཞོང་པ་རྣམ་དག་སྔགས་རིང་དང༌། མཆོད་པའི་སྔགས་བསྡུ་མ་རྣམས་གྲུབ་ནས། བསྟོད་པ་མཚལ་མ་བསྡུས་པ་བཞིན་པར་བགྱི་བར། ལུས་དང་གྲིབ་མ་བཞིན་དུ་མི་འབྲལ་བར་སོགས། རོལ་མོ། མདུན་བསྐྱེད་མགོན་པོ་སོགས་ནས་བསྙེན་པ་སྔགས་རིང་ཐུང་རྣམས་བྱ། དེ་ནས་འགུགས་གཞུག་བསྡུས་པ་གཅིག་དང་རྦད་སྔགས་བཅས། གང་ཞིག་མ། ཏྲིཀ་ཁྲོམ་སོགས་དང༌། ཆོས་དབྱིངས་མ།

སྨིན་མཚམས་སོགས། ཨཱཿཧཱུྃ། ཚོགས་རོལ། ཞབས་བརྟན་སོགས་བཏོན། ཕུད་དང་ལྷག་མའི་སོགས། མཛོད་བར་ནས། ཁྲག་གི་རྒྱ་མཚོ་མ། ཌཱ་ཀི་བྱེ་བ། དོན་དམ་མ། རླུང་ནག །ཨོཾ་ས་མ་སོགས་ཚར་གསུམ་རེ། མ་འོངས་པ་ན་སོགས། བདག་ནི་མངོན། བདག་དང་འགྲོ་ལ། རྟེན་གཏོར་ནང་གི། དཔལ་ལྡན་མགོན་སོགས། ཡེ་དྷར་དང་སུ་པྲ་ཏིཥྛས་བརྟན་བཞུགས་བྱ། དགེ་བ་འདི་ཡིས་སོགས། སྔོན་ཚེ་བཅོམ་ལྡན་སོགས། དཀྱིལ་འཁོར་གཞལ་ཡས་སོགས། དཀོན་མཆོག་རིན་ཆེན་སོགས་སྨོན་ལམ་བྱའོ། །གྲོལ་ཉིན་བསྟོད་པ་བྱས་པའི་མཚམས་སྤྱི་བྱེར་གྱི་གསོལ་སྐོང་སོགས་གྲུབ་ནས། དུས་གསུམ་ཀུན་ཏུ་མ་བསྒྲིབས་བར། དེ་ནས་བསྙེན་སྔགས་རྣམས་བཟླ་ཞིང༌། འགུག་གཞུག་མན་དཀྱུས་དང་འདྲ། ཉི་ཤར་སྔོན་འཚོགས་ནས་ཉིན་གུང་བར་གསེང༌། འཕྲལ་འཚོགས་ནས། ཕྱེད་ཡོལ་ཡོལ་པ་བར་གསེང༌། ཉི་ཐལ་ནས་དགོང་ཆེན་བར། དེ་ནས་གཉིད་ལོག་ཅིང་གྲོལ་ཉིན་ནམ་གྱི་སྲོད་ཐུན་བརྡའ་ལས་སྔ་ཙམ་ཡིན་ལགས། ཅེས་ཟླ་༢པའི་ཚེས་༧ལ་དབུ་བརྩམས་ཏེ་ཟླ་ཚེས་༡༤ལ་ལེགས་པར་གྲུབ་པའི་ཟིན་ཐོ་རྣམས་སི་ཏུ་པདྨའི་མིང་གིས་སུག་བྲིས་སུ་བསྟར་པ། བསྟན་པའི་སྙིང་པོ་གང་ཞེ་ན། །ཀརྨ་བཀའ་བརྒྱུད་བསྟན་པ་སྟེ། །རྒྱུ་སྐར་དབུས་སུ་རི་བོང་ཅན། །ཇི་བཞིན་ཡོངས་སུ་གསལ་བྱེད་ཤོག །མདྒ་ལཾ་ཤྲཱི་མསྟུ།། །། ༈ ཐུགས་རྗེ་ཆེན་པོ་རྒྱལ་བ་རྒྱ་མཚོའི་སྒོ་ནས་སྐྱེ་བདུན་བུམ་སྒྲུབ་ཀྱི་ཟིན་བྲིས་དྲི་མེད་པདྨའི་རྒྱ་བཀྲོལ་ཐབས་མཆོག་སྙིང་རྗེའི་ལྡེ་མིག་བཞུགས་སོ། ། ན་མོ་ལོ་ཀཱི་ཤྭ་ར་ཡ། འདིར་འཕགས་མཆོག་ཐུགས་རྗེ་ཆེན་པོའི་ལས་ཚོགས་སྐྱེ་བདུན་རིལ་བུ་སྒྲུབ་པའི་ཐབས་ནི་སྣ་སེལ་གྱི་འདོན་བྱ་དགེ་ཆོས་སོགས་སྒྲུབ་ཆེན་སྤྱི་འགྲེ་སྔོན་དུ་གྲུབ་པར་བྱས་ལ། དེ་ལས་ཀྱང་ཐོག་མ་ཉིད་ནས། དང་པོ་རྒྱུད་ལས་བཤད་པའི་སྐྱེ་བདུན་དམ་རྫས་དང༌། གུ་རུ་རིན་པོ་ཆེའི་གཏེར་ཁ་ལས་བྱོན་པའི་འཁྲུལ་མེད་ཨ་རྒྱ་མ་སོགས་ལ་གཞི་བྱས་ཏེ། མྱོང་བས་གྲོལ་ནུས་ཀྱི་ཏཻ་ལོ་ནཱ་རོ་ནས་བཟུང་བཀའ་བརྒྱུད་གོང་མ་རྣམས་དང༌།

རྙིང་མའི་གཏེར་ཆེན་གང་ཟག་ལུང་ཟིན་རྣམས་ཀྱི་བྱིན་རླབས་རྟེན་སེལ་མེད་ཀྱི་རིགས་རྣམས་གང་འཛོམས་དང༌། ཛཱ་ཏི། སུག་སྨེལ། ཀ་ཀོ་ལ། ཅུ་གང༌། ལི་ཤི། གུར་གུམ། གླ་རྩི། དབང་ལག །རྟག་དུ། ཨ་བར་སྐྱུར་གསུམ་རྣམས་ཕྱེ་མར་བཏུལ་བ་འབྲས་ཕྱེ་དང་སྦྱར་ནས་རིལ་བུར་དྲིལ་ལ། མཚལ་གྱིས་ཁ་དོག་བསྒྱུར། བུམ་པར་བླུགས། རིལ་ཆགས་ལེགས་པར་གྲུབ་ནས། རྡུལ་ཚོན་གྱི་དཀྱིལ་འཁོར་ས་བསླང་སོགས་སྤྲོ་ན་དེར་བསྟུན། འདོན་བྱ་རྣམས་གཞུང་གསལ་ལྟར་དང་དེ་མིན་རས་བྲིས་བཀྲམ་པའི་སྟེང་དུ་བཀོད། དེའི་སྟེང་ཐོད་པ་མཚན་ལྡན་དང་མེ་ལོང་སིནྡྷུ་རའི་དཀྱིལ་འཁོར་བྲི་བ་སོགས་མཐོང་རྒྱུན་ལྟར་བཤམས་པ་ནི་སྟ་གོན་ནོ། །གཉིས་པ་དངོས་གཞི་ལ། རྒྱལ་བ་རྒྱ་མཚོའི་དཀྱིལ་ཆོག་ལྟར་བདུད་རྩི་བྱིན་རླབས་ནས་བརྩམས་ཏེ་ལྷ་དགུའི་བདག་བསྐྱེད་བཟླས་པའི་བར་དུ་བཏང༌། བུམ་བསྐྱེད་ཀྱང་གཞུང་ལྟར་ཁ་བསྒྱུར་ལ། རྡོ་རྗེའི་ཆུ་རྒྱུན་བུམ་པའི་རྫས་ཀྱིས་གང་བར་གྱུར་པའི་རྣམ་པར་རྒྱལ་བའི་བུམ་པའི་ནང་དུ་མྱོང་གྲོལ་དམ་རྫས་ཀྱི་རིལ་བུ་དང༌། དབྱེར་མེད་པར་སྣ་ཚོགས་པདྨ་དང་ཉི་མའི་དཀྱིལ་འཁོར་གྱི་སྟེང་དུ་སོགས། བསྐྱེད་བསྟིམ་མཆོད་བསྟོད་རྣམས་ཟིན་ནས་བཟླས་པའི་སྐབས་སུ་སློབ་དཔོན་གྱིས་གཟུངས་ཐག་འཛིན་ལ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། དྷཱ་ཀི་ནི་ཧ་རི་ནི་ས་ར་ཙ་ཧྲི་ཡ་སིདྡྷི་ཕ་ལ་ཨ་བེ་ཤ་ཡ་ཧཱུྃ་ཧྲཱི༔ ཞེས་པ་སྟོང་ཕྲག་རེའི་མཚམས་སུ། ཨེ་མ་ཧོ༔ དུས་གསུམ་སངས་རྒྱས་ཀུན་གྱི་བདག༔ རང་བྱུང་རྒྱལ་བ་རྒྱ་མཚོའི་ཚོགས༔ ཏིང་འཛིན་རྟོག་མེད་རང་བྱུང་གྲོལ༔ དྲི་མེད་ཚངས་པའི་དབྱངས་ཀྱིས་མཆོད༔ འདོད་ཆགས་ཞེ་སྡང་གཏི་མུག་ཆེ༔ ང་རྒྱལ་ཕྲག་དོན་ཡེ་ཤེས་ལྔ༔ དབྱིངས་ཀྱི་དག་པའི་མཆོད་པ་བཞེས༔ སྟོང་ཚིགས་མཆོད་འབུལ་དབྱིངས་སུ་བཞེས༔ ཞེས་ཐུགས་དམ་བསྐུལ་ལོ། །དེ་ལྟར་བདག་བསྐྱེད་དང༌། བུམ་བསྐྱེད་མདུན་བསྐྱེད་བཅས་ཀྱི་བསྙེན་མཐར་རྗེ་རང་བྱུང་ཞབས་ཀྱི་བཞེད་ལྟར་སྡིག་སྒྲིབ་ཀུན་འཇོམས་ཀྱི་གཟུངས་འདིའང་ལན་ཉེར་གཅིག་རེ་བཟླ་དགོས་པས་དེའང་ཡིག་བཅུའི་གཤམ་དུ།

ཨཱོཾ་པདྨ་ཚིནྡྷ་མ་ཎི་ཛྭ་ལ་ཧཱུྃ་ཧྲཱིཿཛཿ བི་པུ་ལ་གརྦྷེ་མ་ཎི་པྲ་བྷེ། ཏ་ཐཱ་ག་ཏ་ནི། ཏི་རི་གི་ནི། མ་ཎི་མ་ཎི་སུ་པྲ་བི་མ་ལེ། ས་ག་ར་གམྦྷི་ར་ཧཱུྃ་ཧཱུྃ་ཛྭ་ལ་ཛྭ་ལ། བུདྡྷ་བི་ལོ་ཀི་བིདྱ་གུ་ཧྱ་ཨ་དྷིཥྛི་ཏེ་གརྦྷེ་སྭཱ་ཧཱ། པདྨ་དྷཱ་ར་ཨ་མོ་གྷ་ཛ་ཡ་ཏེ་ཙུ་རུ་ཙུ་རུ་སྭཱ་ཧཱ། བསྒོམ་དང་བཟླས་པ་ཙམ་གྱིས་ཀྱང༌། །སྒྲིབ་པ་ཀུན་སེལ་ཚོགས་གཉིས་རྫོགས། །ཞེས་གསུངས་པས་ཤིན་ཏུ་བྱིན་ཆེ། འདི་སྐབས་ཚོགས་མང་གཞུང་བསྲང་རྣམས་ནས་བུམ་བསྐྱེད་ཀྱི་བསྙེན་པའི་མཐར་ཡིག་བཅུའི་ཤམ་བུར་སྔགས་ཀྱི་སྐྱེ་བདུན་འདིའང་སྟོང་ཕྲག་རེ་འགྲོ་ངེས་དགོས། ཐུན་བཟུང་རྣམས་ནས་ཐོག་མར་ཡིག་བཅུ་བརྒྱ་རྩ་བརྒྱད་བཟླ། དེ་ནས་ཐུན་མ་གྲོལ་བར་ཡིག་བཅུའི་ཤམ་བུར་སྐྱེ་བདུན་སྔགས་འདི་བཏགས་ཏེ་བཟླའོ། །ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། ཨ་ར་པ་ཙ་མི་ཏ་ཧྲི་ད་ཡ་སྭཱ་ཧཱ། རིལ་བུ་དམ་རྫས་ཡེ་ཤེས་གཉིས་སུ་མེད་པའི་ཐུགས་རྗེ་ཆེན་པོའི་ངོ་བོར་མོས་པ་དེ་ལས་བུམ་ལྷ་འོད་ཞུ་མི་དགོས་ཞིང༌། དེ་ནས་ལས་བུམ་རྟ་མགྲིན་བསྐྱེད་པ་སོགས་གཞུང་གསལ་ལྟར་བཏོན་ལ་སྔགས་ཉེར་གཅིག་བཟླས། ཁྲོ་བོའི་རྒྱལ་པོ་དཔལ་རྟ་མགྲིན་གྱིས་སོགས། ཕྲིན་བཅོལ་བྱ། དེ་ལྟར་ཐུན་གསུམ་མམ་བཞིར་བུམ་བསྐྱེད་སླར་བསྐྱར་ཞིང་འདོན། ཐུན་རྗེས་མར་མདུན་བསྐྱེད་དང་མཆོད་བཞི་བསྟོད་བཞི། ཚོགས་གཏོར་བསྔོས་ནས་བཀྲ་ཤིས་བརྗོད་པའི་བར་མཐར་ཆགས་སུ་བཏང༌། བདག་འཇུག་དབང་ལེན་རྒྱུ་གྲོལ་ཉིན་བར་བསྐྱུར། དང་པོ་ཉིན་བདག་བསྐྱེད་བསྙེན་བའི་ནང་ནས་ཐུན་པ་རྣམས་ཀྱིས་རྒྱལ་བ་རྒྱ་མཚོ་ལྷ་དགུའི་མངོན་རྟོགས་རྒྱས་བསྡུས་གང་རུང་གིས་ཐུན་བཟུང་སྔགས་ཡིག་བཅུ་དང༌། སླར་ཤམ་བུ་ཅན་ཁོ་ནར་འབད། ཞག་ལྔ་ཙམ་སོང་ནས་རྒྱལ་བ་རིགས་ལྔའི་སྙིང་པོ་སྐུ་ལྔ་ཡེ་ཤེས་ལྔ་རུ་སྦྱོར་བ་དང༌། ཕུང་པོའི་བདུད་བཅོམ་ནས་ཚེའི་རིག་འཛིན་སྒྲུབ་པའི་སྙིང་པོ་འདི་ཡང་བརྒྱ་རེ་ཙམ་བཟླ་དགོས་པས།

ཨཱོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། ཨཱོཾ་ཨཱཿཧཱུྃ་སྭ་ཧཱ། མཱུྃ་ལཱྃ་མཱྃ་པཱྃ་ཏཱྃ། སརྦ་ཏ་ཐཱ་ག་ཏ་མ་ཧཱ་པཉྩ་ཨཱོཾ་ཨཱ་ཡུརྫྙཱ་ན་མ་ཧཱ་པུཎྱེ་ཏིཥྛ་ཨཱོཾཿ མཐར་སྟོད་ཚིགས་ཀྱི་མཆོད་འབུལ་སོགས་གོང་བཞིན་བྱ། དེ་ནས་གསུམ་པ་དངོས་གྲུབ་ལེན་པ་ནི། གྲོལ་ཉིན་ཐུན་པ་མང་མས་མདུན་བསྐྱེད་བསྙེན་པའི་སྐབས་ནས་སྔགས་རྒྱུན་བཞག །དཔོན་སློབ་ཚང་མས་དཀྱིལ་ཆོག་གཞུང་ལྟར་དབང་རྒྱས་པར་བླངས་ནས་འགྲོ་བའི་དོན་རྒྱ་ཆེན་པོ་སྒྲུབས་ཤིག་ཅེས་པའི་མཚམས་སུ་ཐལ་མོ་སྦྱར་ལ། ཐུགས་རྗེ་ཆེན་པོ་འཕགས་པ་སྤྱན་རས་གཟིགས༔ དྲི་མེད་ཤེལ་མདོག་ཅེས་ཚིག་བསྒྱུར་བས་བཤགས་པ་བྱ་སྟེ་རུ་དྲའི་སྨྲེ་བཤགས་དང་དོན་གཅིག་གོ། །ཧོ༔ དགོངས་ཤིག་རྒྱལ་བ་རྒྱ་མཚོའི་ཚོགས༔ བརྩེ་བའི་ཐུགས་མངའ་འགྲོ་བའི་སྐྱབས༔ ས་བཅུའི་དབང་ཕྱུག་ཐུགས་རྗེ་ཅན༔ མ་རིག་མུན་སེལ་ཡེ་ཤེས་སྒྲོན༔ རྒྱལ་བ་རྒྱ་མཚོའི་ལྷ་ཚོགས་ལ༔ གུས་པས་གསོལ་བ་རྒྱ་མཚོ་འདེབས༔ ཕྲིན་ལས་རྒྱ་མཚོ་འགྲུབ་པ་དང༔ འཁོར་བ་རྒྱ་མཚོ་ལས་སྒྲོལ་ནས༔ ཡོན་ཏན་རྒྱ་མཚོ་རབ་རྫོགས་ཏེ༔ སངས་རྒྱས་རྒྱ་མཚོ་འགྲུབ་བར་ཤོག༔ ཅེས་ལན་གསུམ་བརྗོད་ལ། ཨཱོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། སརྦ་ཏ་ཐཱ་ག་ཏ་ཨ་བྷི་ཥིཉྩ་ཨཱོཾ་ཨཱཿཧཱུྃ་ཧྲཱིཿ ཞེས་བརྗོད་བཞིན་རྡོ་རྗེ་སློབ་དཔོན་གྱིས་རིལ་བུའི་བུམ་པ་གནས་བཞིར་གཏུག །ཚོགས་པ་ལའང་བསྐུར་ཅིང་རིལ་བུ་གསུམ་རེ་སྦྱིན། བུམ་ཆུ་ཕུལ། ཡིག་དྲུག་སོགས་དགེ་རྩ་རླབས་ཆེན་ཁས་ལེན་བྱེད་དུ་བཅུག །དེ་ནས་གཙོ་བོས་ཇི་ལྟར་སོགས་དབང་གི་མཐའ་བསྡུ་ཞིང་ཚོགས་འཁོར་བཏང་བ་དང༌། སྐབས་འདིར་གཞན་དོན་ཕྲིན་ལས་ཀྱི་ཆེད་དུ་ཁྲོམ་དབང་བྱེད་པར་སྤྲོ་ན། གོང་གི་བདག་འཇུག་ཅི་ལྟ་བར་དབང་བཞི་ཡོངས་རྫོགས་མཐར་ཆགས་སུ་བསྐུར། ཐུགས་རྗེ་ཆེན་པོ་འཕགས་པ་སྤྱན་རས་གཟིགས། །སོགས་བཏོན་སྐབས་ཁྲོམ་རྣམས་ཕྱག་འཚལ་དུ་བཅུག །དེ་ནས། ཧོཿ དགོངས་ཤིག་སོགས་ཀྱིས་ཐུགས་རྗེ་ལན་གསུམ་བསྐུལ་ཞིང༌།

དེ་ནས་སྔགས་བཟླ་བཞིན་པར་རིལ་བུའི་བུམ་པས་དབང་བསྐུར། མྱོང་གྲོལ་དམ་རྫས་ཀྱང་བཀྱེ། མཐར་འབྲེལ་ཐོགས་དེ་དག་མངོན་མཐོ་དང་ངེས་ལེགས་ཀྱི་ལམ་ལ་བཀོད་ཕྱིར་དགེ་རྩ་གང་འགྲུབ་ཀྱི་བསྐུལ་མ་གདབ་ནས་གྲོལ། སླར་སྒྲུབ་ཁང་ནས་རྗེས་ཀྱི་བྱ་བ་ལྷག་གཏོར་བཏང་བ་དང༌། མཆོད་བསྟོད་དང༌། ལྷག་ཆད་བསྐང་ཞིང༌། དེ་ནས་རྡུལ་ཚོན་ནམ་རས་བྲིས་བསྡུ་རིམ་དང༌། བཀྲ་ཤིས་བརྗོད། བསྔོ་བ་སྨོན་ལམ་མཐའ་རྒྱས་སྤེལ་ལེགས་བྱའོ། །ཡང་འདིར་སྒྲུབ་ཆེན་གཞན་དང་ཕྱོགས་མཚུངས་ཀྱི། ཐོག་མར་སྟ་གོན་སྐབས་ཉིན་ནས་གེགས་བསལ་བའི་ཆེད་དུ། གཏེར་རྙིང་གང་རུང་ལས་འབྱུང་བའི་རྟ་མགྲིན་དམར་པོའམ། ནག་པོའི་སྒོ་ནས་སྒྲུབ་ཟློག་ཟུར་དུ་ཚད་ལྡན་བཅའ་བའམ། ཡང་ན་རྗེ་དགུ་པའི་ཡི་དམ་དྲག་ཕྲེང་ལས་འབྱུང་བའི་རྟ་མགྲིན་གྱི་སྒོམ་བཟླས་གཏོར་བསྔོས། བསྙེན་པ་གང་འགྲོ་བྱས་པས་ཀྱང་དོན་གཅིག་ཏུ་འབབ་པས་དེས་ཀྱང་འཐུས་སོ། །ཞེས་ཟིན་བྲིས་འདི་ལྟར་སྔོན་ཆད་མེད་ཕྱིར་ཁོ་བོས་རང་བཟོ་བྱས་སོ་སྙམ་ན། ཀརྨ་ཆགས་མེད་ཞབས་ཀྱིས་རྒྱལ་བརྒྱ་མཚོའི་འགྲེལ་ཆེན་ལས། སྐྱེ་བདུན་བུམ་སྒྲུབ་རྒྱལ་བ་རྒྱ་མཚོའི་དཀྱིལ་འཁོར་གྱིས་ཁོག་ཕུབ་ནས་བསྒྲུབ་རྒྱུ་གསུངས་པ་དང༌། མཁན་ཆེན་འོད་ཟེར་བླ་མ་དང་སྤོ་རུ་བྱམས་ཆོས་པ་སོགས་ཀྱིས་ཀྱང་ཐུགས་རྗེ་ཆེན་པོའི་བུམ་སྒྲུབ་ཀྱི་ཡིག་ཆ་ཀ་དཔེ་མ་ཁོ་ནར་མ་ལྟོས་པར་སྐྱེ་བདུན་སྒྲུབ་ཚུལ་དང༌། རང་རེ་གསར་མ་རྣམས་ལའང་བདུད་རྩི་རིལ་བུ་སྒྲུབ་ཐབས་བསམ་གྱིས་མི་ཁྱབ་པར་བཞུགས་ཤིང༌། རིག་འཛིན་མི་འགྱུར་རྡོ་རྗེ་ལ་ཨོ་རྒྱན་རིན་པོ་ཆེས་སྐྱེ་བདུན་སྒྲུབ་ལུགས་གནམ་ཆོས་དག་སྣང་མ་སྩལ་པ་ལའང་རྒྱལ་བ་རྒྱ་མཚོའི་ལས་བྱང་གང་རུང་ལ་བརྟེན་ནས་སྒྲུབས་ཤིག་ཅེས་རྡོ་རྗེའི་ཚིག་གིས་རྗེས་སུ་གནང་ཞིང༌། ཁྱད་པར་རཏྣ་གླིང་པའི་ཐུགས་རྗེ་ཆེན་པོ་གསང་འདུས་དང་རྒྱལ་བ་རྒྱ་མཚོ་གཉིས་ལྷ་སྔགས་གཅིག་ཅིང༌། ཆོས་ཀྱི་བདག་པོ་རྗེ་བདུན་པ་ཆོས་གྲགས་རྒྱ་མཚོ་ལ་བཀའ་བབས་པས་དབང་ལུང་ཆུ་བོ་གཅིག་འདྲེས་སུ་བྱུང་བ་ཡིན་མོད་དེ་ལྟ་ནའང་འདི་ནི་རུང་མཐུན་ཙམ་དུ་བྱས་པ་མ་ཡིན་ཏེ་རཏྣ་གླིང་པའི་གཏེར་བྱོན་ཐུགས་རྗེ་ཆེན་པོའི་སྒྲུབ་ཐབས་དྲི་མེད་པདྨའི་རྒྱ་ཅན་སྐུ་གསུང་ཐུགས་ཀྱི་གཟེར་ལུང་སུམ་བརྒྱ་དང་བཅས་པ་འདིའི་ལྷ་སྔགས་ཐམས་ཅད་རྒྱལ་བ་རྒྱ་མཚོ་ལྷ་དགུ་རང་ཡིན་བཞིན་དེ་ཡི་སྔགས་ཀྱི་ཤམ་བུ་དང་དངོས་གྲུབ་བསྐུལ་བའི་ཚིགས་བཅད་ཙམ་ཞིག་ལྷན་ཐབས་སུ་སྦྱར་བ་ལས་གཞན་བཅོས་བསྒྱུར་བྱས་པ་མེད་ལ།

ཡང་ཁ་ཅིག་གིས་རྒྱལ་བ་རྒྱ་མཚོའི་བདུད་རྩི་རིལ་བུ་ཉིད་བསྒྲུབ་པས་འཐུས་སོ་སྙམ་ན། དེ་ནི་དབང་སྡུད་ཀྱི་རྫས་གཙོ་བོར་མཛད་པའི་རིལ་བུ་ཡིན་པས་རྫས་ཀྱང་དཀའ་ལ་སྐྱེ་འགྲོ་ཐུན་མོང་བ་ལ་སྦྱིན་རྒྱུའི་ཕན་ཡོན་ཡང་མ་བཤད་པ་དང༌། སྐུལ་བ་པོའི་རེ་བ་བསྐང་ཕྱིར་དུ་ཟིན་བྲིས་འདི་བྱས་ཀྱི། དེའི་ཡིག་ཆ་མ་མཐོང་པའམ། རྒྱ་གཞུང་གི་དགོངས་པ་མ་ལོན་པ་ནི་མ་ཡིན་པས། ཆོས་ཀྱི་གནད་མ་གོ་བར་ཚིག་ཙམ་ལྷུར་ལེན་ནས་དཔྱོད་ལྡན་ཆེན་པོར་སྙེམས་ཤིང་བླ་མའི་བཀའ་རས་སུ་བོར་བའི་དེང་དུས་ཀྱི་མཁས་རློམ་དག་གི་ཅ་ཅོ་ལ་སྐལ་ལྡན་རྣམས་རྣ་བ་མ་གཏོད་ཅིག །ཅེས་པའང་སི་ཏུ་པདྨའི་མིང་ཅན་གྱིས། ཉེ་ཆར་དཔོན་བསམ་གཏན་སྤྲུལ་བའི་སྐུ་དང༌། རིང་མོ་ནས་འཇང་དྲུང་པའི་སྤྲུལ་སྐུའི་བཞེད་ངོར་ཕྱོགས་མེད་ཀྱི་འགྲོ་དོན་རྒྱ་ཆེར་འབྱུང་བའི་ཕྱིར་དུ་གསལ་བར་བཀོད་པ་འདིའང་དགེ་ཞིང་ཤིས་པར་གྱུར་ཅིག །མདྒ་ལྃ།། །། ༈ ཐུགས་རྗེ་གསང་འདུས་ཀྱི་སྒོ་ནས་བུམ་སྒྲུབ་ཆེན་མོའི་ཕྱག་ལེན་རྣམས་ཟིན་བྲིས་སུ་བཀོད་པ་བཞུགས་སོ། །ན་མོ་ལོ་ཀཱི་ཤྭ་ར་ཡ། འདིར་སྤྲུལ་པའི་གཏེར་ཆེན་རཏྣ་གླིང་པའི་ཟབ་ཆོས་ཐུགས་རྗེ་གསང་འདུས་ཀྱི་སྒྲུབ་ཆེན་སྐབས་སུ་ཉེར་མཁོའི་ཕྱག་ལེན་གོ་བདེ་བར་བཀོད་པ་ལ། ཉིན་དང་པོར། ཚིག་བདུན་གསོལ་འདེབས། བརྒྱུད་འདེབས་མཐར་རོལ་མོ་བྱིན་རླབས་ཆེད་དུ་བརྒྱ་བརྡུང་བྱས་ལ་མཐར་རོལ་མོ་བཞག །སྤྱི་གཙུག་པད་སྡོང་འདོན་སྣང་ཡང་དམིགས་པ་གསལ་འདེབས་ཉིད་དུ་ངེས་པའི་ཡིག་རྙིང་རྣམས་ལའང་ཡིག་ཆུང་གྲས་བཀོད་ལྟར་འདོན་པར་མི་བྱའོ། །ཐལ་མོ་སྦྱར་ལ། ན་མོ་བླ་མ་དཀོན་མཆོག་སོགས་སྐྱབས་འགྲོ་སེམས་བསྐྱེད་རྣམས་ལན་གསུམ་རེ། དེ་ནས་གསར་བསྒྲིགས་ནང་གི། རང་ཉིད་སྐད་ཅིག་གིས་དཔལ་རྟ་མགྲིན་སོགས་དང༌། ཨོཾ་ཧྲཱིཿཔདྨ་ཏ་ཀྲིཏ་སོགས་བསྙེན་པ་བརྒྱ་རྩ་བརྒྱད་བཟླས། དེ་ཚེ་མཆོད་བཤམས་པས་སྟེགས་བུའི་དབུས་སུ་ས་ལྷའི་ཚོམ་བུ་བཀོད།

མདུན་དུ་ཟླུམ་གཏོར་ཆུ་གཉིས་ཉེར་སྤྱོད་བཅས་སྐོར་བཤམས་བྱ། ཆ་གསུམ་གཏོར་མ་བཤམས། སྔགས་དྲུག་ཕྱག་དྲུག་གིས་བྱིན་གྱིས་བརླབ་པ་ནི། དང་པོ་ཐལ་མོ་ཁོང་སྟོང་གི་རྒྱས། ཨོཾ་སྭ་བྷཱ་ཝ་སོགས་གསུམ། རལ་གྲིའི་རྒྱས། ཨོཾ་ཨ་ཀཱ་རོ་སོགས་གསུམ། རྡོར་ཐལ་གྱེན་བསྟན་རྒྱས། ན་མཿསརྦ་ཏ་ཐཱ་ག་ཏ་སོགས་གསུམ། མཐེ་བོང་དང་མཐེའུ་ཆུང་ལུག་རྒྱུད་ཀྱི་ནང་དུ་སྦྲེལ། ལྷག་མ་རྣམས་སྦྲེངས་ལ། ཨོཾ་བཛྲ་ཨ་མྲྀ་ཏ་སོགས་གསུམ། ལག་གཉིས་རྒྱབ་བསྣོལ་འཁོར་ལོའི་རྒྱས། ཨོཾ་རུ་རུ་སྥུ་རུ་སོགས་གསུམ། མཆོག་སྦྱིན་པའི་རྒྱས། ན་མཿསརྦ་སོགས་གསུམ། ཞེས་པས་བྱིན་བརླབས་ནས། ཕྱོགས་སྐྱོང་འཇིག་རྟེན་སོགས་ལ་རྒྱུན་གདངས་ཀྱིས་འགེབ་ཚིག་བཞིའི་མཚམས་དྲིལ་གསིལ་ཀུན་ལ་རིགས་འགྲེ་དགོས། ཤབྡའི་བར་མཆོད་རོལ་སུམ་འཕར་ཀུན་ལ་འགྲེའོ། །དབང་པོ་རྡོ་རྗེ་ནས། མཆིས་པར་མཛོད་མཐར་མཆོད་རོལ། ལྷ་དང་ལྷ་མིན་དང༌། ཤབྡའི་མཐར་མཆོད་རོལ། འབྱུང་པོ་གང་དག་སོགས་མཆོད་རོལ། སྐད་ཅིག་གིས་རང་ཉིད་རྟ་མཆོག་སོགས་དང༌། རྗེ་བཙུན་རྩ་བ་དང་སོགས་ནས་ཐུགས་རྗེ་ཆེན་པོ་གསང་བ་འདུས་པའི་ལྷ་ཚོགས་འཁོར་དང་བཅས་པའི་བདེན་པ་ཞེས་ཁ་བསྒྱུར་བ་འདི་ཕྱིན་དགུག་གཞུག་རྣམས་ལའང་འགྲེའོ། །ཤབྡའི་མཐར་མཆོད་རོལ། གང་ཞིག་མའི་ཨོཾ་ཆེན་པོའི་སྐབས་སམ་གང་བདེར་སློབ་དཔོན་དབུ་ཞྭ་ཆོས་གོས་རྡོར་དྲིལ་བཅས་བཞེངས་ནས་དཀྱིལ་འཁོར་གྱི་ནུབ་ནས་ཤར་དུ་ཕྱོགས་ལ། གཙྪ་ནས་མཆོད་རོལ་བྱ། ཧཱུྃ་ཧཱུྃ་ཧྲཱི་ཧྲཱིཿ སོགས། སློབ་དཔོན་གྱི་ལག་གཡས་རྡོ་རྗེ་དང་བཅས་ས་ལ་བརྡེག །ཧཱུྃ་ཇི་ལྟར་སྔོན་གྱི་སོགས་འདི་རིགས་གོང་འོག་ལ་དྲིལ་གསིལ་དགོས། སྔགས་མཐར་མཆོད་རོལ་བྱ། ཧཱུྃ་ཧྲཱིཿ སྔོན་ཡང་བཅོམ་ལྡན་སོགས། མཐར་མཆོད་རོལ་ཟླུམ་གཏོར་དང་མཆོད་པ་རྣམས་བསྡུ། ཁྱོད་ནི་ཤཱཀྱ་སོགས་ཐིམ་པར་གྱུར། ཚོམ་བུའང་བསྡུ། སློབ་དཔོན་གཡས་སྐོར་གྱིས་ཤར་དུ་བཞེངས། ཞལ་ཤར་ལ་ཕྱོགས་པས། བདག་ཉིད་དབང་ཆེན་སོགས་ནས།

རེ་རེར་གྱུར་བར། དེ་ནས་དཔྱིད་གསུམ་ལྷོ། དབྱར་གསུམ་ནུབ། སྟོན་གསུམ་བྱང༌། དགུན་གསུམ་ཤར་ཏེ། དེ་དག་དང་མཚུངས་པའི་ཞལ་ཕྱོགས་ལ། ཧ་ཧ་ཧཱུྃ་གི་མཐར་རྡོ་རྗེ་གསོར་ཞིང་དྲིལ་བུ་དཀྲོལ། འབྱུང་པོ་རྐང་པའི་མེས་སོགས། ཞི་བར་གྱུར་བར། གཡས་བསྐོར་གྱིས་ཤར་ལྷོ་ནས། ཧཱུྃ་ང་ནི་དབང་ཆེན་སོགས། མཐར་རྡོ་རྗེ་གསོར་ཞིང་དྲིལ་གསིལ་བཅས། ནུབ་ཏུ་བྱོན་ལ་ཤར་དུ་ཕྱོགས་པས། ལས་རྡོར་གྱིས་སྤྲོ་ན། སྣོད་ཀྱི་ནང་དབང་མཆོག་ཕུར་པས་གཙོས་ཕུར་པ་བཅུ་བཀོད། བསྡུ་ན་གཅིག་གིས་ཆོག །སློབ་དཔོན་གྱིས་གཙོ་ཕུར་འཛིན་བཞིན། བདག་གིས་ཐུགས་ཀ་ནས་སོགས། ཕྱོགས་བཅུར་བསྒྲིལ་བའི་སྟངས་སྟབས་བཅས། ཨོཾ་གྷ་གྷ་སོགས་ཀྱི་སྐབས་སྟེགས་བུའི་དབུས་སུ་གསུངས་ཀྱང་ཤར་ལ་གདབ། ཕུར་པ་བཅུ་ཡོད་ན་ལས་རྡོར་རྣམས་ཀྱིས་ཕྱོགས་དང་མཚམས་སུ་དུས་གཅིག་གདབ་དགོས། ཕུར་བུ་ལས་སོགས་འདོན། ས་སྦྱོང་བ་ནི། འོ་མ་རྩི་སྨན་རྣམས་ཀུ་ཤའི་ཆུན་པོས་སྟེགས་བུ་ལ་འཐོར། བདག་དབང་ཆེན་སོགས་ཀྱི་མཐར། ཚོགས་ཐེངས་བྱ། དལ་བྲེལ་སྐབས་བསྟུན་གྱིས། སེར་སྦྲེངས་ཆས་བསྒྲིག །རྒྱལ་ཐོ་བཞིའི་མཆོད་པ། མཆོད་ཡོན་མེ་ཏོག་ཞལ་ཟས་སོགས་དང༌། ཟླུམ་གཏོར། ཆུ་བུམ། འཐོར་གཡབ། ཕྱག་ནས། ཐོ་བྱང་རྣམས་རིམ་པས་སྔོན་དུ་བསྐུར་ལ། མཆོད་བཤམས་པ་གཉིས་ཀྱིས་རེས་མོས་བྱེད་ལ་བཤམས། སེར་སྦྲེངས་ལ་དང་པོ་སྤོས་སྣ་དང་རྒྱ་གླིང༌། རག་དུང༌། དེ་ནས་ཡོ་བྱད་རྣམས་དང་རྔ་པ་ཁ་ཤས། རོལ་མོ་བ། སྤོས་འཛིན་པ། རྡོ་རྗེ་རྒྱལ་པོ། དབུ་གདུགས་པ། རྒྱལ་ཐེབས་བཞི། ཡང་རྔ་པ་ཁ་ཤས་བཅས། དེ་ཡང་དང་པོ་རོལ་མོ་འབེབས་ཀྱི་མཐར་སུམ་བརྡུང་ཁོ་ནས་ཕྱི་རོལ་ལ་གཤར་ཞིང༌། ཤར་ཐོའི་རྩ་བར་སླེབས་ནས་རོལ་མོ་འབེབས་མཐར་བཞག །གོ་རིམ་སྔོན་ལྟར་གྱིས་འགྲེང་བཞིན་ཟླུམ་སྐོར་ལྟ་བུ་བྱས་ལ། རྃ་ཡྃ་ཁྃ་འབྲུ་གསུམ་ལན་གསུམ། བདག་ཉིད་སོགས་ནས། ས་མཱ་ཛཿ རྡོ་རྗེ་བསྡུ་བའི་རྒྱ་སུམ་བརྡུང་འཛག་མེད་ཀྱིས། ཧཱུྃ། སྔོན་ཚེ་སོགས་རང་གདངས་དང༌།

ཧཱུྃ། རི་རབ་ཆེན་པོ་ཡང་སྦྲེལ། མཐར་རོལ་ཚིག་གོང་ལྟར་གྱིས་བཞག །སྔགས་ལན་གསུམ། སྔགས་མཐར་ཨརྒྷཾ་པུཥྤེ་སོགས་སྦྱར་བའི་མཐར་དྲིལ་གསིལ་དང༌། གཏོར་སྔགས་ལན་གསུམ། སུམ་བརྡུང་གིས། ཧཱུྃ། ཤར་ཕྱོགས་རྒྱལ་པོ་སོགས་གདངས་མཐར་སུམ་བརྡུང་དང་འབེབས་ཀྱིས་ཞབས། སུ་པྲ་ཏིཥྛ་བརྗོད་ལ་མེ་ཏོག་འཐོར་ཞིང༌། སྔར་ལྟར་རོལ་མོ་དང་བཅས་ལྷོ་དང༌། ནུབ་དང༌། བྱང་སོགས་ལའང་དེ་ལྟར་རིགས་འགྲེའོ། །འདིའི་སྔོན་ཙམ་ལྕགས་རིའི་སྒོ་འགྲམ་ནས་གོམ་གསུམ་མམ་བདུན་གྱི་མཚམས་དོང་གྲུ་གསུམ་གཏིང་ཟབ་པ་བརྐོ་བཅུག །དེར་ཤོག་ལིང་བཞག །གསེར་སྐྱེམས་ཆས་འབྲུ་སྣ་ཆང་ཕུད། ཕུད་ཕོར་དར་བཏགས་པ་དང་གཡབ་དར། རྐང་གླིང༌། ཟངས་ལྕགས། རྡོ་ཕྱེ། ཡུངས་ཀར་སོགས་ཐུན་རྫས་རྣམས་དང༌། སྐྱེར་ཕུར། གུ་གུལ། རླུང་གཡབ། མེ། ཆུ། ས། དུར་རྡོ་ལ་རྡོ་རྗེ་རྒྱ་གྲམ་སྟེང་རི་རབ་བྲིས་པ་སོགས་འདུ་བྱས་ལ། སེར་སྦྲེང་་དེ་གར་སླེབས་བསྟུན་རོལ་མོ་འབེབས་མཐར་བཞག །སློབ་དཔོན་ནམ་ལས་རྡོར་གྱིས་གསེར་སྐྱེམས་འཛིན་བཞིན། ཧཱུྃ་རིག་འཛིན་རྩ་བརྒྱུད་སོགས་གདངས་ཐུང་བྱེད་ལ་བསྐུལ་མཚམས་རྣམས་སུ། རོལ་མོ་འབེབས་སྔོན་མར་མཆོད་ཅིང༌། འབེབས་རྗེས་མར་སྐྱེམས་ཕུད་བླུགས་པ་བཅས་མཐར་རོལ་མོ་བཞག །ཨོཾ་ཧྲཱིཿ པདྨ་ཏ་ཀྲིཏ་སོགས་ཀྱིས་ང་རྒྱལ་བཟུང༌། གསང་འདུས་ལེ་བརྒྱད་ལྟར། ན་མོ་རྗེ་བཙུན་སོགས་ནས་ཁ་བསྒྱུར་ནི། ཁྱད་པར་དུའང་ཐུགས་རྗེ་ཆེན་པོ་སོགས་ནས། མཐར་སྒྲུབ་པ་ཟབ་མོ་ལ་སོགས་ཁུག་ཅིག་གི་བར། རོལ་མོ་དྲག་འབེབས། གཡབ་དར་གཡབ། བཤུག་པ་བཅས་དེ་ལྟར་ལན་གསུམ། རྗེས་མའི་མཐར་བདུན་བརྡུང་འཐེང་པོ་གཉིས་མཐར། དམ་སྲི་བྱ་བའི་སོགས་གནུབས་གདངས། ད་ནི་ཁྲོ་བོའི་སྐབས་ཚིགས་རྔ་མཚམས་རྒྱག་བྱེད་ལ་སྐྱེར་ཕུར་ཡང་གདབ། ཐུན་རྫས་རྣམས་ཀྱང་བརྡེག །གུ་གུལ་བདུག །རི་རབ་བརྗིད་པའི་སྐབས་མཚམས་རྒྱག་མཐར་གོང་ལྟར་བདུན་བརྡུང་གཉིས་མཐར་འུར་བརྡུང་ཚེ། རླུང༌། མེ། ཆུ། ས་རྣམས་ཀྱིས་མནན།

དུར་རྡོས་བཀབ་ལ་དོང་ཁ་བསྡོམས། དེ་ཚེ་རོལ་ཆེན་གང་རུང་ཞིག་བརྡུང་མཐར་རོལ་མོ་བཞག །རྟ་བྲོའི་གདངས་ཐུང་གིས། ཧཱུྃ་གཅིག་ནི་བརྗོད་མེད་སོགས་འདོན་སྐབས། མནན་པའི་སྟེང་དུ་རྡོ་རྗེ་བཞག་ལ་དེ་ཚེ་མཆོད་གཡོག་རྣམས་ཀྱིས་རྔ་རོལ་རྣམས་བསྡུས་ནས་བྲོ་རའི་གཞུང་དུ་བཞག །ཨོཾ་སུམྦྷ་ནི་བརྗོད་ཚེ་བྲོ་ར་ཟླུམ་པོ་མཆོད་དཔོན་གྱིས་ལེགས་པར་བསྒྲིགས། དེའང་ལག་གཉིས་བསྣོལ་ལ། ཞི་བར་མཛུབ་མོ། རྒྱས་པར་གུང་མོ། དབང་ལ་སྲིན་ལག །དྲག་པོར་མཐེའུ་ཆུང་སྟེ་དེ་དག་གི་གོ་རིམ་མ་ནོར་བས་ཕྲེང་བ་འཛིན་ལ་སྦྲེལ་ཞིང༌། ཧཱུྃ་རྡོ་རྗེ་འབར་བའི་སོགས་གདངས་བཅས་མཐར། སུམྦྷ་ནི་བརྗོད་སྐབས་བྲོ་ར་གྲུ་བཞི། ཟླ་གམ། ཟུར་གསུམ་བཅས་བཅད་ཁ་ནང་བསྟན་བྱ། དེ་ཚེ་སྒྲུབ་ཁང་སྒོ་བྱང་ཕྱི་ནང་གི་མཆོད་པ་དང་གཏོར་མ་བཤམས། རྟ་བྲོའི་མཐར་སེར་སྦྲེངས་རོལ་མོ་སྔར་ལྟར་བཅས་སྒྲུབ་ཁང་སྒོ་དྲུང་ནས་རོལ་མོ་བཞག་ལ་སྒོ་བྱང་བྲན། རྃ་ཡྃ་ཁྃ་སོགས་ནས་ས་མ་ཛཿའི་མཐར་དྲིལ་གསིལ་དང་སྔགས་ལན་བདུན། གཏོར་སྔགས་ལན་གསུམ། ཨརྒྷཾ་སོགས་མཐར་དྲིལ་གསིལ་དང་སུམ་བརྡུང་གིས། ཧཱུྃ་གསང་འདུས་མཆོག་སོགས། མཐར་རོལ་མོ་འབེབས་ཀྱི་ཞབས་སྔགས་སྐབས་མེ་ཏོག་འཐོར། རོལ་མོ་སྔར་ལྟར་བཅས། སྒོ་བྱང་ནང་མར་ཡང་རོལ་ཚིག་གདངས་སོགས་སྔར་ལྟར་མཐར་རོལ་མོ་བཞག་ནས། སེར་སྦྲེངས་ཆས་བསྡུ། ཚོགས་ཐེངས་བྱ། དེ་ནས་དཀྱིལ་འཁོར་བྱང་ཤར་ངོས་སུ་མ་ཊཾ་གི་མགོ་ལྷོ་ནུབ་བསྟན་ལ་བཞག །དཀྱིལ་འཁོར་དབུས་སུ་སློབ་དཔོན་རྡོར་དྲིལ་འཛིན་བཞིན་ཁྲིའུ་ཁར་བཞུགས་གསུངས་ཀྱང་གང་བདེར་འཁོད་ལ། ཉེ་སྐོར་དུ་གཡབ་དར་ཡུངས་ཀར་དང་རལ་གྲི་བཞག །གསར་བསྒྲིགས་ནང་གི། ཨོཾ་པདྨ་ཏ་ཀྲིཏ་སོགས་དང༌། མ་ཊཾ་ཀ་རུ་ཚར་བདུན་དང༌། དེ་ནས་དགུག་གཞུག་སྔར་ལྟར་ཁ་བསྒྱུར་བཅས་བདེན་པ་ཆེན་པོའི་བྱིན་རླབས་ཀྱིས་རྣམ་པ་མ་ཊཾ་རུ་དྲ་སོགས་ནས་སྔགས་དང་བཅས་རོལ་མོ་དྲག་འབེབས། དེ་ལྟར་ལན་གསུམ་བྱ།

ཧཱུྃ་ཊ་ཀི་རཱ་ཛ་སོགས་ཉེར་གཅིག་བརྗོད་ཅིང་ཡུངས་ཀར་སྔགས་རལ་གྲི་ལ་གཏོར། ཨོཾ་བཛྲ་ཀཱི་ལི་སོགས་གསུམ། དེ་ཚེ་རྡོ་རྗེས་བསྒྲལ་ཚུལ་དང༌། མཐར་རོལ་མོ་འུར་བརྡུང་དང་ཉིས་བརྡུང་གིས། གཟུགས་ཕུང་སོགས་ལ་རོལ་མོ་མཚམས་རྒྱག་གིས་འདོན་བཞིན། བྷྲཱུྃ་ཛྙཱ་ན་ལན་བརྒྱད། དེ་སྐབས་རལ་གྲིས་ལྷུ་ཕྲལ་བའི། སྙིང་ཤར། མགོ་བོ་ལྷོ། ནང་ཁྲོལ་ནུབ། མཚན་མ་བྱང༌། ལག་གཡས་ཤར་ལྷོ། གཡོན་ལྷོ་ནུབ། རྐང་གཡོན་ནུབ་བྱང༌། གཡས་བྱང་ཤར། ཁོག་པ་དཀྱིལ་འཁོར་འོག་ཏུ་བཅུག །མཐར་རོལ་མོ་འབེབས་ཀྱི་རྗེས་བདུན་བརྡུང་འཐེང་པོ་ལན་གཉིས་ཀྱིས། ཧཱུྃ་མ་ཊཾ་བྱ་བའི་སོགས་གནུབས་གདངས་གྱེར། མཐའི་ཚིག་ལ་མཚམས་རྒྱག་དང་འབེབས་མཐར་བཞག །དེ་ཚེ་སློབ་དཔོན་མདུན་འབྲུའི་ཁར་ཁྲོ་བཅུའི་ཕུར་པ་རྣམས་ཕྱོགས་མཚམས་མ་འཁྲུལ་བར་བཞག་ཅིང་ཕུར་གདན་བཅུ་དང་དཀྱིལ་འཁོར་ཕྱོགས་མཚམས་ལ་བཀོད། ཨོཾ་བཛྲ་ཤྲཱི་ཧེ་རུ་ཀ་སོགས་དང༌། གཞལ་ཡས་ཁང་དུ་གྱུར་བར། ཧཱུྃ། གུ་གུལ་བྱིན་སྐྱེད་སོགས་ཀྱི་ཚེ། མཆོད་དཔོན་པས་གུ་གུལ་བདུག །ཡུངས་ཀར་བྲབ། རཀྟ་དཔལ་ལ་བྲན། ཨོཾ་ཧྲཱིཿཔདྨ་ཏ་ཀྲིཏ་ཀྱིས་བསངས། སྭཱ་བྷཱ་ཝས་སྦྱངས། ཕུར་བུ་མི་དམིགས་པ་སོགས་ནས། མཐར་རོལ་མོ་འབེབས་དང་དགུ་བརྡུང་འཐེང་པོ་ཐོག་མཐའ་ཛབ་གཉིས་བཅས་ཟློག་གདངས་ཁུག་མ། ཧཱུྃ། སྟེང་གི་ཕྱོགས་སོགས། སློབ་དཔོན་ལ་ཕུར་པ་ཕུལ། དཀྱིལ་འཁོར་ཤར་ཕྱི་གཡས་ངོས་སུ་གདབ། མཐའི་ཚིག་ཅིག་རིང་བར་བྱེད་ནས་མཚམས་རྒྱག་ཞབས་སྔགས་རྣམས་འདོན་མཐར་གོང་བཞིན་དགུ་བརྡུང་འཐེང་པོ་སྔོན་ལྟར་གྱིས་ཤར་ལ་སོགས་པར་རྒྱས་བཀབ་པའི་ཕུར་པ་ཤར་རང་ལ་གདབ། དེ་ནས་ཤར་ལྷོ། ལྷོ། ལྷོ་ནུབ། ནུབ། ནུབ་བྱང༌། བྱང༌། བྱང་ཤར། འོག་གི་ཕུར་པ་ནུབ་ཀྱི་གཡོན་དུ་གདབ་པར་བྱའོ། །རོལ་མོ་སྔར་ལྟར། ཧཱུྃ་ཁྲོ་ཆེན་འབར་བ་སོགས་སྔགས་ཀྱི་མཐར་དགུ་བརྡུང་འཐེང་པོ་དང་འབེབས་ཀྱིས་བཞག །དེ་ནས་ཆག་ཆག་གདབ་པ་ནི། རྒྱུན་གདངས་ཀྱིས། ཧཱུྃ། བླ་མེད་གསང་བ་སོགས།

ལས་རྡོར་གྱིས་ནང་མཆོད་འཛིན། སློབ་དཔོན་གྱིས་འཐོར་ཞིང་མཆོད་བཤམས་པ་རྣམས་ཀྱིས་བྱུགས། མཐར་ཞི་རོལ་བྱ། ཚོགས་གྲོལ། གུང་གསེང། དེ་ཚེ་ལྷ་སྟ་གོན་ནི། སློབ་དཔོན་ནམ་ལས་རྡོར་གྱིས་དྲི་བཟང་ཆུས་མུ་ཁྱུད་ཕྱི་ནང་རིམ་པ་ལྔ་བསྐོར་བའི་དབུས་སུ་དྲིའི་ཐིག་ལེ་གཉིས། དེ་ཕྱིར་བཞི། དེ་ཕྱིར་བཅུ་དྲུག །དེ་ཕྱིར་དྲུག །དེ་ཕྱིར་སྟོང་རྩ། དེ་ཕྱིར་བཞི། དེ་རྣམས་ཀྱི་སྟེང་དུའང་ཚོམ་བུའང་སོ་སོར་བཀོད། མཆོད་པ་དང་སྨན་གཏོར་རཀྟ་ཡང་བཤམས། དེ་ནས་ལས་བྱང་གི་བརྡའ་བསྒོ། ཧཱུྃ་ཐུགས་རྗེའི་རང་རྩལ་ནས། བྱིན་འབེབས། ལྷ་བསྐྱེད། སྤྱན་འདྲེན། མཆོད་འབུལ། བསྟོད་པ་ཡོངས་རྫོགས་ལྷའི་མཐར་རོལ་མོ་འབེབས་བཅས་བཞག གསར་བསྒྲིགས་ནང་གི། ཧོ་དུས་གསུམ་བླ་མ་སོགས་ཐལ་མོ་སྦྱར་ལ་རྒྱུན་གདངས་བཅས་མཐར། སློབ་དཔོན་གྱིས་སེ་གོལ་གསུམ་བཏབ་ལ་སྟ་གོན་གྱི་ལྷ་རྣམས་ནམ་མཁར་བཏེགས། ཚོམ་བུ་དང་མཆོད་པའང་བསལ། ཚོགས་མང་གྲོལ། དེ་ནས་ཐིག་གདབ་ནི། དང་པོ་ཚངས་ཐིག་སློབ་དཔོན་དཀྱིལ་འཁོར་ནུབ་ནས་ཤར་དུ་ཕྱོགས། ལས་རྡོར་ཤར་ནས་ནུབ་དུ་ཕྱོགས་ལ། སློབ་དཔོན་གྱིས། ཧཱུྃ་བཅོམ་ལྡན་བཀྲ་ཤིས་སོགས་འདོན་བཞིན་ཐིག་སྣ་གཏད། སྔགས་མཐར་གནམ་ཐིག་གདབ། ཧཱུྃ་སྟོང་ཉིད་ནམ་མཁའ་སོགས་དང༌། སྔགས་མཐར་ས་ཐིག་གདབ། སླར་ཡང་སློབ་དཔོན་གཡས་བསྐོར་གྱིས་ལྷོ་དང༌། ལས་རྡོར་བྱང་དུ་གནས་པས་གནམ་ཐིག་དང་ས་ཐིག་གདབ་བོ། །དེ་ནས་ཟུར་ཐིག་ལ། སློབ་དཔོན་ཤར་ལྷོ། ལས་རྡོར་ནུབ་བྱང་དུ་གནས་པར་གནམ་ཐིག་དང་ས་ཐིག་གདབ། ཡང་སློབ་དཔོན་ལྷོ་ནུབ། ལས་རྡོར་བྱང་ཤར་འཁོད་བས་གནམ་ཐིག་དང་ས་ཐིག་གདབ་ལ། རས་བྲིས་དཀྱིལ་འཁོར་ཡང་ལེགས་པར་བཀྲམ། རིལ་བུའི་བུམ་པ་དགུའམ་ལྔ་གང་འཛོམས་ལ་དར་ཕྱོགས་མདོག་གི་མགུལ་ཆིངས་སམ་བུམ་གོས་ཅི་བདེ་དང༌། ཁར་དབུ་རྒྱན་བཅིངས་ལ་ཟུར་ཞིག་ཏུ་ནངས་བར་བཤམས་བདེའི་ཕྱིར་བཀོད། དེ་ནས་གཏོར་བསྔོས་སོགས་སྐབས་བསྟུན་གྱིས་འཚོགས། ཉིན་གཉིས་པར་འདོན་བྱ་རྣམས་སྔ་མ་ལྟར་ལ་སྐྱབས་སེམས་མཐར།

ཧྲཱིཿཔདྨན་སོགས་སྔོན་འགྲོ་དང༌། ཧཱུྃ་ཉོན་ཅིག་སོགས་དང༌། མཚམས་གཅོད་ནས་ལས་བྱང་གཞུང་བསྲང༌། འདི་སྐབས་རྒྱན་བཀོད་རྣམས་སྟེགས་ཟུར་པ་ཞིག་ལ་བཤམས་བཀོད། བསྙེན་པ་སྔགས་རིང་བཟླ་སྐབས། སློབ་དཔོན་གྱིས་དབུ་ཞྭ་ཆོས་གོས་བཅས། སྐུ་གཟུགས། ཡིག་འབྲུ། ཤེལ་རྡོ། སྒྲོ་མདོངས། མེ་ལོང༌། མར་མེ། དབང་གཏོར་དང་བུམ་པ། མཆོད་བཤམས་པ་རྣམས་ཀྱིས་རྩེ་ཞྭ་བཅས། སྨན་གཏོར་རཀྟ་སྤོས་ཕོར་བཅས་འཛིན་བཞིན། ཡེ་ཤེས་ལྷ་ཚོགས་མཐར་ཞི་རོལ་རིང་བ་བྱེད་ནས། དེ་ཚེ་དཀྱིལ་འཁོར་ལ་བསྐོར་བ་གསུམ་བྱས་མཐར་རོལ་མོ་བཞག་ལ། དཀྱིལ་འཁོར་མདུན་དུ་ཕྱོགས་བཞིན་པས་གསར་བསྒྲིགས་ནང་གི། ཧཱུྃ། བླ་མེད་གསང་བ་སོགས་རྒྱུན་གདངས་ཀྱི་ཚེ་རྟེན་རྣམས་ཟིན་པར་དགོས་པའི། དང་པོ་ལྡིང་ཁྲི་གོང་མར་སྐུ་གཟུགས། །ཡིག་འབྲུ། ཤེལ་རྡོ་མེ་ལོང་རྨ་བྱའི་མདོངས། མར་མེ། རྒྱ་གྲམ། ཙཀླི། ཀཱ་པ་ལ་བདུད་རྩིས་བཀང་བ་ཆོས་སྨན་དང་མངར་གསུམ་བཏབ་པ། དབང་གི་དཔལ་གཏོར་རིན་ཆེན་འབར་བ་ཅན། གཙོ་བུམ་དང་ལས་བུམ་མགུལ་ཆིངས་དམར་པོ་ཅན་བུམ་རྫས་དང་ཆུ་གཙང་གིས་བཀང་བ་རྒྱན་དང་བཅས་པ། ཚེ་གཏོར་བུམ་བཟང་ཁར་རྟ་མགོས་མཚན་པ་རྩེ་རྒྱན་ཅན། ཚེ་རིལ་ཆང༌། ཚེ་མདའ་དར་དང་རིན་ཆེན་རྒྱན་ལྡན་བཅས་པ། སངས་རྒྱས་སྟོང་དབང་སྤྲོ་ན་དེའི་ཙཀླི་དང་དགོས་ཆས་རྣམས་གཞུང་ལྟར་བཀོད། བཤམས་བཀོད་བདེ་བའི་ཕྱིར། ལྡིང་ཁྲི་འོག་མར་སྔོན་དུ་དཀྱིལ་ཐང་བཀྲམ་པའི་སྟེང་གི་མཐའ་སྐོར་གྱི་ཕྱོགས་བཞིར་ལས་བཞིའི་གཏོར་མ་དང༌། བྱང་ཤར་དུ་ཆད་ཐོ་དང༌། སྔགས་སྲུང་མ། བརྟན་མ། ཤར་ལྷོར་སྨྱོ་ཁ། ཀུན་ཐུབ་རྒྱལ་མོ། མཁའ་རི་ལྕམ་དྲལ། ལྷོ་ནུབ་ངས་ནུས་མ། དམ་ཅན། ལུང་བཙན་ལྕམ་དྲལ། ནུབ་བྱང་ཨ་པ་ར་ཙིཏྟ། ཡེ་ཤེས་གྲགས། ནོར་སྙགས་སོགས་ཀྱི་གཏོར་མ་བཞག །སོ་སོར་རང་མདོག་གི་གཏོར་གདུགས་བཙུགས། དེའི་སྟེང་ཐོག་འགེབ་བཀོད་པའི་ལྡིང་ཁྲི་བར་མའི་སྟེང་རིལ་བུའི་བུམ་བ་རྣམས་དབུས་དང་ཕྱོགས་མཚམས་ལ་བཀོད།

གཙོ་བུམ་གཡས་སུ་རྩ་བརྒྱད་སྟོང་སྦྱར་གྱི་ཐོད་པ་དར་སྣ་ལྔའི་ཐུམ་ཅན། གཡོན་དུ་རཀྟ་དམ་རྫས་ཀྱི་ཐོད་པ་དར་དམར་གྱི་ཐུམ་ཅན་བཤམས། བུམ་པ་རྣམས་ཀྱི་ཁར་གཟུངས་རྡོར་རེ་རེ་བཞག་པའི་གཟུངས་ཐག་རྣམས་གཙོ་བུམ་ལ་སྦྲེལ་པའི་སྣེ་རིང་བ་གསུམ་བྱས་པའི་རྡོར་རྒྱལ་འཛིན་རྒྱུ་དང༌། ཐུན་དཔོན་བླ་མས་འཛིན་རྒྱུ་བཅས་ལྡིང་ཁྲི་ཁ་ནས་ཕན་ཚུན་དྲང་དགོས། གཅིག་ཡིག་བདུན་ཚོགས་པའི་དབུར་བཞུགས་ཀྱིས་འཛིན་རྒྱུ་རྒྱང་རིང་བར་སྟབས་གང་བདེས་འཐེན། དེ་ཕྱིར་སྒབ་སྐོར་ནང་མར་ཡོད་ན་བསྐོར། དཀྱིལ་འཁོར་མཐའ་སྐོར་ལ་མེ་ཏོག བདུག་སྤོས། སྣང་གསལ། དྲི་ཆབ། ཞལ་ཟས་བཅས། དེ་རྣམས་ཕྱོགས་རེར་ཉེར་བདུན་རེ་བཀོད་པའི་བརྒྱ་རྩ་བརྒྱད་རེ། དེའི་ཕྱི་རོལ་ལའང་སྒབ་སྐོར་གྱིས་བསྐོར། འགྲམ་གྱི་ཕྱོགས་བཞིར་ཕུར་པ་བཞི། མར་མེ་བཞི། མཚམས་བཞིར་རལ་གྲི་བཞི། མདའ་དར་ཕྱོགས་མདོག་བཞི། སྟེང་གི་ཕྱོགས་བཞི་རུ་དར་བཞི། མཚམས་བཞིར་རྒྱལ་མཚན་བཞི། དེ་རྣམས་ཀྱི་གཡས་གཡོན་འཕན་རེ་རེ་སྟེ་ཁྱོན་བརྒྱད། དབུས་སུ་གདུགས་དཀར་པོ་ཞིག་ཕུབ། དཀྱིལ་འཁོར་མདུན་ནམ་ཤར་གང་བདེར་སྨན་གཏོར་རཀྟ་སོ་སོར་སྒྲོན་ཐུར་བཅས་དང༌། ཆུ་གཉིས་ཉེར་བདུན་བཅས་ཕྲེང་ཚར་བཤམས། བཀའ་སྲུང་སྤྱིའི་དམར་གཏོར་དང༌། དཀར་གཏོར། ཆད་ཐོ། བརྟན་མ། ཚོགས་ཀྱི་ཡོ་བྱད་སོགས་ཀྱང་བཤམས་ཟིན་པ་དང་བསྟུན། སྔགས་ཀྱི་འདོན་པའི་ཚིག་མཐར་སྔགས་བཅས་ཞི་རོལ་བྱ། འདིར་ཚོགས་ཐེངས། དེ་ནས་གྲལ་བཤམས། མངའ་གསོལ་འོས་པ་རྣམས་འཁོད་ནས། ལས་རྡོར་ཞིག་གིས་ཐོད་ཆང་དང་སྒྲོན་ཐུར་བཅས་འཛིན་བཞིན། ཚོགས་པས་ཞྭ་བཅས། གཞུང་དུ་ལས་རྡོར་གྱིས་འདོན་གསུངས་ཀྱང༌། སློབ་དཔོན་གྱིས་འདོན་སྲོལ་ཞིག་ཀྱང་སྣང་བས་ཅི་བདེར་འགྲེང་བཞིན་དུ། ཧཱུྃ་རྡོ་རྗེ་རྒྱལ་པོ་སོགས་ཚིག་རྐང་རེ་བསྐུལ་ནས། ཚོགས་མང་གིས་རྗེས་ཟློས་ལྟ་བུ་ཚར་རེ་བསྐུལ་ཞིང༌། བསྟན་པའི་སྒྲོན་མེའི་སྐབས། སློབ་དཔོན་ལ་བདུད་རྩི་དྲངས།

དབུ་ཞྭ་ཕུད་ནས་ཆང་ལ་ཞུགས་ཙམ་བྱེད། དེ་རྗེས་རྒྱལ་ཐེབས་སློབ་དཔོན་སྐབས་དེ་ལྟར་དྲངས། ཀུན་བཟང་ཡུམ་གྱི་སྐབས། ཐིག་སྣ་འཛིན་པའི་ལས་རྡོར་ལ། རྡོ་རྗེ་མཚམས་པའི་སྐབས། ཀུན་ཐུབ་འཆམས་པ་བཞི། རྡོ་རྗེ་གིང་ཆེན་སྐབས། གིང་དང་ཌཱ་ཀི། རྡོ་རྗེ་སྤྱན་མའི་སྐབས། རྒྱལ་ཐོ་བཞི། གིང་གི་ཕྱག་ཚང་སྐབས། ཆོས་ཁྲིམས་པ་དང༌། མཆོད་བཤམས་པ་རྣམས་ལའོ། །རྡོ་རྗེ་བྱན་མོའི་སྐབས། མཛོད་པ། གཉེར། གསོལ་དཔོན་རྣམས་དང་མ་ཆེན་ལའོ། །གསལ་དག་ཛ་པྲ་མཁས་སྐབས། ཚོགས་མང་ལ་མཆོད་བཤམས་པ་གཉིས་ཀྱིས་དྲངས། རྡུལ་ཕྱགས་སྐྱེས་བུའི་སྐབས། འགག་པ། སྒོ་སྲུང་པ། ཐལ་སྡུད་སོགས་སོ། །རྡོ་རྗེ་ཐེག་མཆོག་སྐབས། ཡོན་བདག་རྗེ་འབངས་རྣམས་ཡོངས་རྫོགས་ལ་འདྲེན། མཐར་ཞི་རོལ་བཅས་རང་གནས་སུ་བཏང༌། དེ་ནས་དངོས་སྟ་བསྲེ་བ་ནི། སློབ་དཔོན་རྣམས་བཞེངས་ཞྭ་བཅས། སྦུབ་ཆོལ་འབེབས་ཆེན་ལྟར་སུམ་བརྡུང་གིས། ཧཱུྃ། རང་བཞིན་ལྷུན་གྲུབ་སོགས་དང༌། མཐར་འབེབས་དང་སུམ་བརྡུང་གིས། ཧཱུྃ་སྟོང་གསུམ་ཕྱོགས་བཅུ་སོགས། བྱིན་འབེབས་ཀྱི་མཐར་འུར་བརྡུང་ཞབས་སློབ་དཔོན་རྣམས་ཀྱིས་དཀྱིལ་འཁོར་ལ་བསྐོར་བ་གསུམ་བྱས། མཐར་རོལ་མོ་བཞག །ཚོགས་གྲོལ། གུང་གསེང༌། དེ་ནས་ལོང་སྐབས་བསྟུན་པའི་སླར་ཡང༌། བརྡའ་བསྒོ་ནས་ལས་བྱང་ལྟར་མཐར་ཆགས་འདོན་པའི། ཆོས་དབྱིངས་རོལ་པའི་མཐར་ཚོགས་ཐེངས། དེ་ནས་བསྙེན་པ་དང༌། ཚོགས་མཆོད་ནས་བཀྲ་ཤིས་ཀྱི་བར་དང་ཚོགས་ཐེངས། གཏོར་བསྔོས་སོགས་སྐབས་དང་བསྟུན། ཡང་ན་ཚོགས་མཆོད་ཕྱིན་ཆད་ནས་བཀྲ་ཤིས་ཀྱི་བར་བཏོན་པས་འཐུས། ༈ དེ་ནས་ཉིན་བསྟར་ཆགས་ཀྱི་འདོན་སྒྲིག་ལ། ཉིན་དང་པོ་དང་གཉིས་པའི་སྐབས་ཀྱང་འདི་ལྟར་ཕྱོགས་མཚུངས་རྒྱུའི། དང་པོ་ཚིག་བདུན་གསོལ་འདེབས། དེ་ནས་ན་མོ་གུ་རུ་སོགས་བརྒྱུད་འདེབས་རང་གདངས་ལྟར། ལྷོ་བྲག་གནམ་སྐས་ནས་ཐུང་དུ་བཏང༌། སྙིགས་མ་ལྔ་བདོ་ནས་སླར་ཡང་ཐུང་ཞིང་མཐར་རོལ་མོ་བརྒྱ་བརྡུང་གིས་བཞག །ཐལ་མོ་སྦྱར་ལ།

ན་མོ་བླ་མ་དཀོན་མཆོག་གསུམ། ཀྱེ་མ་བདག་གིས་སོགས་གསུམ། ཨོཾ་ཧྲཱིཿཔདྨ་ཏ་ཀྲིཏ་སོགས་ནས། ཐམས་ཅད་ཀྱིས་འགུགས་པའི་ཕྱག་རྒྱ་གོང་འོག་ཀུན་ལ་རིགས་མཚུངས་དགོས། ན་མོ་རྗེ་བཙུན་སོགས་ནས་བཅོམ་ལྡན་འདས་ཐུགས་རྗེ་ཆེན་པོ་ཞེས་ཁ་བསྒྱུར་ཞིང་མཐར་དྲིལ་གསིལ། མཆོད་སྔགས་རྣམས་ལ་ཕྱག་རྒྱ་དང་མཐར་ཞི་རོལ། རྡོར་ཐལ་ཁ་གྱེན་པས། ན་མཿསརྦ་སོགས་གསུམ། གང་དག་དཀྱིལ་འཁོར་སོགས། མཚམས་སུ་དྲིལ་གསིལ་དང༌། མཐར་སྦུབ་ཆོལ་ཉིས་བརྡུང་དལ་བས། ཧཱུྃ། ཉོན་ཅིག་སོགས་མཐར་སྔགས་རྣམས་མཚམས་རྒྱག་ཞབས་སུ་བཏོན་པ་ཀུན་ལ་རིགས་འགྲེ་དགོས་ཤིང༌། མཐར་གསང་འདུས་ལེ་བརྒྱད་དམ་གྲོ་ལོད་བགེགས་བསྐྲད་རོལ་ཆེན་རེས་མོས་སུམ་བརྡུང་མཐར་སུམ་བརྡུང་གིས། ཧཱུྃ་ང་ནི་ཐུགས་རྗེའི་སོགས། ཚོགས་པར་གུ་གུལ་སྤོས་འགྲིམ་བྱེད། མཐར་མཚམས་རྒྱག་ཞབས་སྔགས་མཐར་འུར་བརྡུང་གིས་བཞག །ཧཱུྃ་ཐུགས་རྗེའི་རང་རྩལ་སོགས། གཞན་རྣམས་ལའང་བསྐུལ་མཚམས་བཅས་སྒོ་དབྱེའི་རྒྱ་དང༌། ཐལ་མོ་སྦྱར་ལ། ཧཱུྃ་འཁོར་འདས་སོགས་དང༌། ཧཱུྃ་ཐུགས་རྗེའི་སོགས་མཐར་ཌཱ་དྲིལ་དང༌། རོལ་ཆེན་འབེབས་བཅས་མཐར་སུམ་བརྡུང་གིས། རྣམ་དག་སྤྲོས་དང་སོགས་བྱིན་འབེབས། འདི་སྐབས་དང་སྤྱན་འདྲེན་རྣམས་ལ་ལས་རྡོར་གྱིས་ཞྭ་བཅས་སྤོས་ཕོར་ཐོགས་བཞིན་ཚོགས་པར་སྤོས་སྐོར་དང༌། དེ་ནས་དཀྱིལ་འཁོར་ཤར་ངོས་སུ་གཡབ་དར་དང་བཅས་འགྲེང་བཞིན། སློབ་དཔོན་རྣམས་ཀྱིས་མཚམས་སུ་དྲིལ་གསིལ་དང་གཡབ་དར་གཡབ། མཐར་རོལ་མོ་འབེབས་ཀྱིས་བཞག །ཐལ་མོ་སྦྱར་ལ། ཧྲཱིཿ གསང་འདུས་ཐུགས་རྗེ་སོགས་མཐར་ཞི་རོལ། བྱིན་རླབས་སྔགས་བཞི་པོ་ལན་གསུམ་རེ། ཐལ་སྦྱར་བཅས། ཧཱུྃ་བླ་མ་གསང་འདུས་སོགས་ལན་གསུམ། ཤུདྡྷེ་ཨ་ནས་རོལ་མོ་སུམ་བརྡུང་གིས། ཧཱུྃ་སྤྲོས་མེད་ཆོས་སོགས། གདངས་ཀྱི་སྐབས་སྔགས་རྣམས་མཚམས་རྒྱག་ཞབས་འདོན། དེ་མིན་ཚིག་རྔ་བྱེད་དགོས། ས་མ་ཏི་ཧཱུྃ་མཐར་བསྐུལ་མཚམས་ཀྱིས། ཧཱུྃ། ཨེ་ལས་སྟོང་གསལ་སོགས་དང༌།

སྔགས་མཐར་བསྐུལ་མཚམས་ཀྱིས། ཧཱུྃ་ཧྲཱིཿ དལ་བུས་ཧྲཱིཿསོགས་གདངས་ཀྱི་ཚེ། འདབ་བཞི་འཇའ་འོད་ནས་ཐུང་དུ་བཏང་ནས་མཐར་སུམ་བརྡུང་བཅས། ཡི་གེ་དྲུག་གི་ནས་ཧྲུག་འདོན་བྱེད། སྔགས་རྣམས་མཐར་ཌཱ་དྲིལ། རོལ་མོ་འབེབས་ཆེན་དང༌། མཐར་ཉིས་བརྡུང་གིས་སྤྱན་འདྲེན། ཧྲཱིཿ རྣམ་དག་བདེ་ཆེན་སོགས། མཐར་འབེབས་ཀྱིས་བཞག །ཧྲཱིཿ དམ་ཚིག་གསང་བའི་སོགས་དང༌། གདན་འབུལ་གྱི་རྒྱན་སྔགས་དང་བཅས། བསྐུལ་མཚམས་དང་ཐལ་སྦྱར་གྱིས། ཧྲཱིཿ ཐུགས་རྗེའི་རང་རྩལ་སོགས་དང༌། བསྐུལ་མཚམས་ཀྱིས། ཧྲཱིཿ སྣང་སྟོང་ཟུང་འཇུག་སོགས། ཕྱི་མཆོད་གདངས་བྱས་ན། ཧྲཱིཿ ཐུགས་རྗེ་སོགས་ཕྱག་རྒྱའི་འགྲིགས་མཐོང་རྒྱུན་ལྟར་དང༌། དེ་མིན་ཀྱང་ཐལ་སྦྱར་དགོས། མཆོད་སྔགས་མཐར་ཞི་རོལ་བཅས་བཞག །ནང་མཆོད་གདངས་བྱེད་ན་སྦུབ་ཆོལ་སུམ་བརྡུང་བྱེད། དེ་མིན་མི་དགོས། ཧྲཱིཿ ཐུགས་རྗེ་སོགས་ཚིག་རྔ་བཅས་ནས་བསྐུལ་མཚམས་ཀྱིས། ཧྲཱིཿ ཐབས་ཤེས་སོགས་མཐར་རོལ་མོ་བཞག །ནང་མཆོད་བདུད་རྩི་བཀྱེ། ཧྲཱིཿ རང་བྱུང་གདོད་ནས་སོགས་དང༌། ཧྲཱིཿ རྩ་བརྒྱད་སོགས་གཉིས་ཀའི་སྔགས་མཐར་བདུད་རྩི་འཐོར། ཆོས་སྐུ་སྣང་བ་མཐའ་ཡས་སོགས་བདུད་རྩི་འཐོར་བཞིན། གདངས་ཀྱི་ཚེ་རྒྱལ་སྲས་ནས་ཐུང་དུ་བཏང༌། མཆོད་དཔོན་པས་གཡས་ཀྱིས་ཐོད་ཆང་ཐོགས། གཡོན་སྒྲོན་ཐུར་གྱིས་མཆོད་ཅིང༌། འོག་གི་རཀྟ་སོགས་ཀྱང་ཚིག་དང་མཐུན་པར་མཆོད་དགོས། མཐར་རོལ་མོ་ཉིས་བརྡུང་གིས། ཧྲཱིཿ སྣང་སྟོང་བདེ་ཆེན་སོགས་ནས། མཆོད་པ་རྣམས་མཐར་ཆགས་སུ་བཏོན་པའི་སྔགས་མཐར་རོལ་མོ་འབེབས་དང་སུམ་བརྡུང་གིས། ཧྲཱིཿ བདེར་གཤེགས་སོགས་གདངས་ཀྱི་ཚེ། ཐུགས་སྲོག་ཡེ་ཤེས་ནས་ཐུང་དུ་བཏང་མཐར་འབེབས་དང་ཉིས་བརྡུང་གིས། ཧཱུྃ་ཆོས་དབྱིངས་རོལ་པའི་མཐར་འབེབས་ཀྱིས་བཞག །ཚོགས་ཐེངས། ཧྲཱིཿ གསང་འདུས་སོགས་དང༌། སློབ་དཔོན་གྱིས་གཟུངས་ཐག་འཛིན་ལ་བསྙེན་པ་ཡིག་བདུན་ཕྲེང་སྐོར་གསུམ་གྱི་མཚམས། རྒྱལ་ཐོ་དང་སྒོ་བྱང་གསོ་བར་བཏང༌།

དེ་ནས་བསྙེན་པ་སྟོང་ཚོ་ལྔ་ཙམ་བཟླ་ཞིང་སྔགས་རིང་ཉེར་གཅིག་བཅས། འདི་སྐབས་རྒྱལ་ཐེབས་ཞིག་གིས་སྔགས་ཆས་སྤྲས། ཚོགས་པར་ཞྭ་གཏད། ཉུ་ལེའི་ཆས་གྲལ་མདོར་བཀོད། སླར་ཞག་བཞི་ལྔའི་མཚམས་ཡིག་བདུན་ལ་སྔགས་ཤམས་སྦྱར་རྒྱུ་དེའང་ཉེར་གཅིག་ཙམ་བཟླའོ། །མཐར་ཐལ་མོ་སྦྱར་ལ་དྲིལ་གསིལ་བཅས་དབྱངས་གསལ་རྟེན་སྙིང་ཡིག་བརྒྱ་ཚར་གསུམ་དང༌། ཧཱུྃ་ཡེ་ཤེས་ལྷ་ཚོགས་མཐར་ཞི་རོལ། སྤོས་སྣ་བཅས། རྒྱལ་ཐེབས་བྱོན་ནས་ཚོགས་འདབས་ཁྲིའུ་ཁར་བཞུགས། ཚོགས་པ་རྣམས་ཞྭ་བཞེས་ལ། ཨེ་ཡཾ་སོགས་ནས་དགུག་གཞུག་གསུམ་ལ་རོལ་མོ་དྲག་འབེབས་བཅས་མཐར་སུམ་བརྡུང་གིས། ཧཱུྃ་ཆོས་དབྱིངས་སོགས། ཕྲིན་ལས་མཛོད་ནས་དྲིལ་གསིལ་དང་མཚམས་རྒྱག་གིས་ཕུར་པ་འཛིན་བཞིན། ཧཱུྃ། ང་ནི་པདྨ་སོགས་ནས་མཚམས་རྒྱག་ཞབས། ཨོཾ་བཛྲ་མ་ཧཱ་སོགས་དྲིལ་གསིལ་བཅས་མཐར་ཕུར་པ་གདབ། རོལ་མོ་འབེབས་མཐར་དགུ་བརྡུང་འཐེང་པོ་ཐོག་མར་ཛབ་གཉིས་བཅས་ལན་གཉིས་ཀྱིས། ཧཱུྃ་ཤར་ཕྱོགས་སོགས། འདི་སྐབས་ཆབ་བཀྱེ། ས་མ་ཡའི་བར་མཚམས་རྒྱག་ཞབས། ཉུ་ལེ་བསྐྲད་སྔགས་རྣམས་བཏོན་མཐར་འབེབས་ཀྱིས་བཞག །དེ་འཕྲལ་སློབ་དཔོན་རྣམས་ཞྭ། ཆོས་གོས། རྡོར་དྲིལ། གཡབ་དར། སྤོས་སྣ་བཅས། ཚོགས་མང་ཡང་བཞེངས་ལ་དཀྱིལ་འཁོར་ལ་ཕྱོགས་པས་རོལ་ཆེན་འབེབས་མཐར་སུམ་བརྡུང་གིས། ཧཱུྃ། སྟོང་གསུམ་ཕྱོགས་བཅུ་སོགས་གདངས་ཀྱི་སྐབས། ཁྲོ་ཚོགས་ཧཱུྃ་སྒྲ་ནས་ཐུང་ཞིང་མཐར། སྐུ་གསུང་ཐུགས་ནས་རིང་དུ་བཏང་ཞིང་མཐར་སུམ་བརྡུང་དང་འབེབས། སློབ་དཔོན་རྣམས་ཀྱིས་བསྐོར་བ་གསུམ་གྱི་ཚེ་སུམ་བརྡུང་ཁོ་ན་བྱེད་མཐར་འབེབས་ཀྱིས་བཞག །ཚོགས་གུང་གསེང༌། ཡར་འཚོགས་ལ་བརྡའ་བསྒོ། ཧཱུྃ། ཐུགས་རྗེའི་རང་རྩལ་ནས་ཐུན་ལྟར་གྱིས་ལས་བྱང་གཞུང་བསྲང༌། ཚོགས་ཐེངས་ཡང་སྔར་བཞིན། ཛབ་བསྙེན་ཕྲེང་སྐོར་གསུམ་གྱི་མཚམས། ཆ་གསུམ་འདོན་བར་བཏང༌། འདི་སྐབས་ཐུན་དང་པོའི་དབུ་འཛུགས་བུམ་འཛིན་བླ་མ་དང༌། ཐུན་པ་རྣམས་ཀྱིས་རོལ་མོ་འབེབས་དང་སུམ་བརྡུང་གིས།

ན་མོ། བླ་མ་སོགས་ནས་དབང་འདུས་བསམ། མཐར་རོལ་མོ་འབེབས་ཀྱིས་བཞག །ཡིག་བདུན་བསྙེན་ཞིང༌། དགོངས་ཐུན་སྐབས་དྲེགས་པ་ཚར་གཅོད་ཀྱང་བཏོན་ལ་བསྙེན་པའི་མཐར་ཕཊ་སྦྱར་བ་ཕྲེང་སྐོར་ཙམ་བཏོན་དགོས། ཚོགས་མང་གིས་བསྙེན་པ་སྟོང་ཚོ་ལྔ་དང་སྔགས་རིང་ཉེར་གཅིག །སྔགས་ཤམ་འདོན་སྐབས་ཉེར་གཅིག་བཅས་སྔར་ལྟར་དགོས་ཤིང༌། ཚོགས་ཐེངས། སྟག་ལྤགས་སྟེང་དུ་ཚོགས་ཀྱི་ཡོ་བྱད་རྣམས་བཤམས་ལ། ཡར་འཚོགས་འཕྲལ་ལས་རྡོར་གྱིས་ཕྱག་གསུམ་བཅས་ཐལ་མོ་སྦྱར་ལ། ཧོ་དགོངས་སུ་གསོལ་ལོ་སོགས་ཀྱིས་སྙན་གསན་དབབ། སློབ་དཔོན་འདུས་པ་བཅས་ཀྱིས། ཨེ་མ་ཧོ། སོགས་ནས་མཐར་སིལ་སྙན་འབེབས་དང་སུམ་བརྡུང་གིས། ཧྲཱིཿ རྡོ་རྗེ་ལྟ་བུ་སོགས་ཚིག་དང་བསྟུན་པའི་མེ། རླུང༌། ཆུས་བསང་ཞིང་གདངས་ཀྱི་ཚེ་སུམ་བརྡུང་གིས། ཧྲཱིཿ རྡོ་རྗེ་ལྟ་བུ་སོགས་ནང་མཆོད་བདུད་རྩི་བྲན། སྔགས་མཐར་རོལ་མོ་འབེབས་དང་སུམ་བརྡུང་གིས། ཧྲཱིཿ ཆོས་སྐུ་སྐྱེ་མེད་སོགས། གདངས་ཀྱི་ཚེ་འདི་ནས་སྣ་ཚོགས་རི་ནས་ཐུང་ངུ་བཏང༌། འདི་སྐབས་ཚོགས་ཕུད་སྨན་གཏོར་དྲུང་དུ་ཕུལ། བདུད་རྩིས་བྲན། མཐའི་ཚིག་གཅིག་རིང་བར་བྱེད་ནས་སུམ་བརྡུང་དང་འབེབས་མཐར་བཞག །མཆོད་དཔོན་པས་ཚོགས་དང་པོ་ཞུ། ཧྲཱིཿགསང་བ་མཆོག་གི་མཐར་ཞི་རོལ་གྱིས་བཞག །ཚོགས་བར་པ་ཞུ། ཚོགས་བར་པ་སྨན་གཏོར་དྲུང་དུ་ཕུལ། བདུད་རྩིས་བྲན། རྃ་ཡྃ་ཁྃ་སོགས་དང༌། འབྲུ་གསུམ་ལན་གསུམ། རོལ་མོ་འབེབས་དང་སུམ་བརྡུང་གིས། ཧྲཱིཿ རིགས་ཀྱི་བདག་པོ་སོགས་གདངས་ཀྱི་ཚེ། ཁྱད་པར་དབང་གི་ནས་ཐུང་དུ་བཏང༌། བཀའ་སྲུང་གཏེར་སྲུང་ནས་རིང་དུ་བཏང་མཐར་སུམ་བརྡུང་དང༌། སྤྱན་གྱི་དབང་པོ་སོགས་ནས་ཧྲུག་འདོན་མཐར་འབེབས་ཀྱིས་བཞག །ཐལ་མོ་སྦྱར་ལ་སྨྲེ་བཤགས། ཐུགས་རྗེ་ཆེན་པོ་ནས་རྒྱལ་བའི་ལྷ་བར་ལས་ཕུར། གཡབ་དར། ཚོགས་ཐ་མ་ཁྲག་རྒོད་བྲན་པ་བཅས་སློབ་དཔོན་མདུན་དུ་བཞག །ཧྲཱིཿ བླ་མ་ཡི་དམ་ནས་སྔགས་མཐར་ཞི་རོལ་གྱིས་བཞག །ཚོགས་ཐ་མ་ཞུ།

སྦུབ་ཆོལ་འབེབས་བཅས་བདུན་བརྡུང་འཐེང་པོ་ཐོག་མཐར་འཛག་གཉིས་ཅན་གྱིས་ཟློག་གདངས་ཁུག་མས། ཧྲཱིཿ སྟོང་གསུམ་འཇིག་རྟེན་སོགས་དང༌། མཐའི་ཚིག་གཅིག་རིང་ཞིང༌། རོལ་ཚིགས་སྔོན་ལྟར་འབེབས་ཀྱིས་བཞག །ཨོཾ་ཧྲཱིཿཔདྨ་ཏ་ཀྲིཏ་དང༌། དགུག་གཞུག་ཚར་གཅིག །མཐར་དྲག་འབེབས་བཅས་དགུ་བརྡུང་མཐར་འཛག་གཉིས་བཅས། ཧཱུྃ་ང་ནི་རབ་འཇིགས་སོགས། ཕུར་སྐོར་བཅས་དྲིལ་གསིལ་དང༌། མཐར་མཚམས་རྒྱག་ཞབས་སྔགས་མཐར་འབེབས་དང༌། ཕུར་པ་གདབ། སླར་བདུན་བརྡུང་འཛག་མེད་གཉིས་ཀྱིས། ཧཱུྃ། ཕྱེས་ཤིག་སོགས་དང༌། ཚོགས་ཐ་མ་སྨན་གཏོར་དྲུང་དང༌། བཀའ་སྲུང་འབུལ་གཏོར་གཉིས་ལ་གསོ་བྲན་བྱས། མཐར་རོལ་མོ་འབེབས་ཀྱི་ཞབས་གཏོར་མ་གཉིས། ཨ་ཀཱ་རོས་བྱིན་རླབས་དང་སུམ་བརྡུང་འཛག་མེད་ཀྱིས། ཧཱུྃ། སྒྲུབ་པ་ལུང་གི་སོགས་སོ་སོར་གདངས་གང་འོས་སྔགས་རྣམས་ཚིག་རྔ་དང་བཅས་མཐར་བསྐུལ་མཚམས། བྷྱོཿ འོག་མིན་སོགས་མཐར་བསྐུལ་མཚམས། ཀྱཻ། ཛཾ་གླིང་ཉི་མ་སོགས་སྔགས་ཚིག་རྔ་དང་བཅས། ཧཱུྃ། དམ་ཅན་སྐྱེས་བུ་སོགས་སྔགས་རྣམས་ཚིག་རྔ་བཅས། ཧཱུྃ་དམ་ཅན་སོགས་ནས་བསྐུལ་མཚམས། ཧཱུྃ་ཡང་ཅིག་བཞེངས་སོགས་མཐར་བསྐུལ་མཚམས། ཀྱཻ། ཡ་ཀི་སོགས་སྔགས་ཚིག་རྔ་བཅས་དམར་གཏོར་ཕུལ་ཞིང་རོལ་མོ་འབེབས་མཐར་སུམ་བརྡུང་གིས། ཧཱུྃ། གླིང་བཞི་བྱང་ཕྱོགས་སོགས་བསྐུལ་མཚམས། བྷྱོཿ བསིལ་བ་ཚལ་སོགས་ནས་སྔགས་མཐར་དཀར་གཏོར་ཕུལ་ཞིང༌། རོལ་མོ་འབེབས་ཀྱིས་བཞག །ལས་རྡོར་གྱིས། ཀྱཻ་དཔའ་ཆེན་པོ་སོགས་དང༌། སློབ་དཔོན་འདུས་པ་བཅས་པས། ཨ་ལ་ལ་སོགས་ཚོགས་ལ་རོལ། ཐལ་མོ་སྦྱར་ལ། ཧྲཱིཿ བླ་མ་ཡི་དམ་སོགས་ལེ་ཚན་གཉིས་དང༌། དེ་ནས་ཞབས་བརྟན་འདོན། གྲལ་མདོར་སྟག་ལྤགས་བཏིང༌། དེ་སྟེང་འབྲུའི་ཚོམ་བུ་བཀོད་པའི་སྟེང་མང་ལྷག་བཞག །དེ་སྟེང་རྐང་གསུམ་ཁར་གཙང་ལྷག་བཤམས་པའི་ཁར་སྨན་གཏོར་ནས་སྐྱུ་གུ་གཅིག་ཕབ་ལ་དེར་བཀོད། བདུད་རྩིས་བྲན། ཧྲཱིཿ དབང་ཆེན་སོགས། སྔགས་མཐར་འབེབས་དང་སུམ་བརྡུང་གིས།

ཧྲཱིཿ དང་པོ་ལ་སོགས་ནས། ཐ་མ་གཅིག་ཏུ་ཟེར་སྐབས། གཙང་ལྷག་ནས་ཅུང་ཟད་མང་ལྷག་ཏུ་བསྲེ། ཡར་ཡང་ཅུང་ཟད་དུ་བསྲེ། དེ་ནས་གཙང་ལྷག་མང་ལྷག་ཏུ་བཏབ་ལ། ལས་རྡོར་གྱིས་གཡས་སྒྲོན་ཐུར་གྱིས་བདུད་རྩི་དང་གཡོན་ལྷག་མ་བཏེགས་ལ་སློབ་དཔོན་དྲུང་དུ་འགྲོ་བའི་ལྷག་མ་ཁ་ཆུས་ཟེར་སྐབས། སློབ་དཔོན་གྱིས་མཁའ་གསང་རྒྱས་བདུད་རྩི་ལྷག་མར་བླུགས་ལ་སྔར་ལྟར་ཕྱིར་བཞག །གདངས་ཀྱི་ཚེ་སུམ་བརྡུང་དང་དགུ་བརྡུང་འཛག་བཅས་ཀྱིས། དཔལ་གྱི་བཀའ་ཉན་སོགས་ལྷག་གཏོར་དཀྱིལ་འཁོར་འོག་བྱང་ཤར་དུ་ཟངས་སྣོད་དུ་བསགས་ལ་བཞག །རོལ་མོ་དགུ་བརྡུང་འཛག་བཅས་ཀྱིས་མཐར་འབེབས་དང་སུམ་བརྡུང་གིས། ཧཱུྃ་ཧྲཱིཿ མ་བཅོས་གདངས་གྱི་ཚེ། འགྲོ་འདུལ་ནས་བསྐུལ་མཚམས་གདངས་ཐུང་དུ་བཏང་མཐར་འབེབས་ཀྱིས་བཞག །ཆད་ཐོའི་རྒྱུན་གཏོར་ལ་དགུག་གཞུག་རོལ་མོ་དྲག་འབེབས་དང་སུམ་བརྡུང་དལ་བ་བཅས། ཧཱུྃ་ཧྲཱིཿ སྔོན་ཚེ་སོགས། གདངས་རྣམས་སྐབས་བསྟུན་རོལ་མོ་དེ་ལྟར་དང༌། མཐར་འབེབས་དང་རོལ་ཆེན་གང་རུང༌། གཏོར་མ་ཕུལ་ལ་བཤལ་ཆུ་བརྟན་མའི་གཏོར་མར་བླུག་ཅིང་དགུ་བརྡུང་འཐེང་པོ་འཛག་མེད་བཅས་ཀྱི་མཐར། ཧྲཱིཿ དགུང་སྔོན་སོགས་མཐར་དགུ་བརྡུང་གོང་ལྟར་འབེབས་བཅས་གཏོར་མ་བཤལ་ཆུ་ཕུལ། རོལ་མོ་བཞག །གཏོར་སྣོད་སྦུབ་ལ་རྡོ་རྗེས་མནན། དགུག་གཞུག་ལ་གཏོར་གཞོང་རི་རབ་སོགས་འདོན་པ་བསྒྱུར། རོལ་མོ་དྲག་འབེབས་མཐར་བཞག །ཧྲཱིཿ ཐུགས་རྗེ་འགྲོ་འདུལ་སོགས། གཏོར་གཞོང་རྣམས་ཁ་གྱེན་པས་རྣལ་འབྱོར་སོགས་དང༌། མཐར་མེ་ཏོག་འཐོར། ཐལ་སྦྱར་དྲིལ་གསིལ་བཅས། དབྱངས་གསལ་རྟེན་སྙིང་ཡིག་བརྒྱ་སྦྲེལ་མ་ལན་གསུམ། ཧྲཱིཿ བདག་ཉིད་སྒྱུ་མ་སོགས་དང༌། བསྐུལ་མཚམས་དང་ཐལ་མོ་སྦྱར་ལ་བླ་མ་དཀྱིལ་འཁོར་སོགས་མེ་ཏོག་འཐོར་ཞིང་བཀྲ་ཤིས། དངོས་གྲུབ་ཀུན་གྱི་སོགས་དྲིལ་གསིལ་བཅས། རྗེས་ཀྱི་སེར་སྦྲེངས་ཆེད་འདི་སྐབས་ཚོགས་པར་ཞྭ་བཀྱེ་མཐར་ཞི་རོལ་བཅས་བཞག །རྒྱལ་བ་རབ་འབྱམས་དཀྱིལ་འཁོར་དུ། །ཚོགས་ཀྱི་འཁོར་ལོ་བསྐོར་སོགས་དང༌།

ཚོགས་གུང་གསེང་སྐབས་བསྟུན་བྱའོ། །འདི་སྐབས་མཆོད་དཔོན་པ་རྣམས་ཀྱིས་ཕྱི་ཁྱམས་ལ་ཉུལ་ལེའི་ལིངྒ་ཧམ་ཁུང་དུ་བཅུག་པ་དང༌། རྡོ་ཐུན་དང༌། ལས་ཕུར་བཞི། ཕུར་གདན་བཅས་ཁྲིའུ་ལྔ་སོགས་བཀོད་ཅིང༌། སེར་སྦྲེངས་ཀྱི་ཆས་རྣམས་ཀྱང་བསྒྲིག །ཀུན་ཐུབ་བཞི། གིང་གཉིས། ཌཱ་ཀི་གཉིས་བཅས་ཀྱི་འཆམས་ཆས་བསྒྲིག །རྒྱལ་ཐེབས་བཞིས་ཀྱང་ཕོད་ཀ་ཞྭ་ནག་གསོལ། རྡོར་དྲིལ་གཡབ་དར་བཅས། ཚོགས་པ་འདུས་ལ་ཞྭ་བཅས་རོལ་མོ་འབེབས་དང་སུམ་བརྡུང་ཁོ་ནས་སེར་སྦྲེངས་གཤར་ལ་རྡོ་ར་འཁོར་བ་དང་རོལ་མོ་འབེབས་ཀྱིས་བཞག །སློབ་དཔོན་རྣམས་ཁྲིའུ་ཁར་བཞུགས། ལིངྒ་ཆུས་བྲན། ཨེ་ཡཾ་ཛྭ་ལ་སོགས་ནས་དགུག་གཞུག་རོལ་མོ་དྲག་བརྡུང་ལན་གསུམ་རྗེས་མའི་མཐར་འབེབས་དལ་རན་གྱིས་འཆམས་པ་རྣམས་ཟིམ་འགྲོས་སུམ་བརྡུང་ཁོ་ནས་རྡོ་ར་འཁོར་བ་འབེབས་ཀྱི་མཐར་བདུན་བརྒྱད་མ་ལན་གསུམ་དང་སུམ་བརྡུང་གཅིག་དང་ལྔ་བརྡུང་གིས། ཧཱུྃ་ཆོས་ཀྱི་དབྱིངས་ལས་སོགས། དབྱངས་ཀྱི་སྐབས་དུར་ཁྲོད་ཆེན་པོ་ནས་སུམ་བརྡུང་གཅིག་དང་ལྔ་བརྡུང་གིས། ཤིན་ཏུ་མི་བཟད་ནས། ཕྲིན་ལས་མཛོད་བར་སུམ་བརྡུང་གཅིག་དང་ལྔ་བརྡུང༌། ཧཱུྃ་ང་ནི་པདྨ་སོགས། དུས་ལ་བབས་ནས་སུམ་བརྡུང་གཅིག་དང་ལྔ་བརྡུང༌། གཡས་ཀྱི་ཕྱག་ན། རྡུལ་དུ་རློག་སུམ་བརྡུང་གཅིག་ལྔ་བརྡུང་བཅས། ཨོཾ་བཛྲ་མ་ཧཱ་སོགས་ཧཱུྃ་ཕཊ་ནས་འབེབས་དལ་བའི་ཚེ་འཆམས་པ་རྣམས་ཀྱིས་ལིངྒ་བསྒྲལ། ཐུན་རྡེག །དེ་ནས་རྒྱལ་ཐབས་རྣམས་ཀྱིས་ཕུར་པས་ལིདྒ་བསྒྲལ། ཐུན་བརྡེག །དེ་ཚེ་འཆམས་པ་རྣམས་རྡོ་ར་འཁོར་བ་དང་བསྟུན་བདུན་བརྡུང་ལན་གསུམ་དང༌། དགུ་བརྡུང་དལ་བ་གཅིག་དང༌། སླར་ཡང་དགུ་བརྡུང་བྲེལ་ཙམ་རེ་རེས་འཆམས་བསྡུ། མཐར་འབེབས་དང་དགུ་བརྡུང་འཐེང་པོ་ལན་གཉིས་ཀྱིས། ཧཱུྃ། ཤར་ཕྱོགས་དཀར་པོ་དབྱངས་དང་ལན་ཕྲན་ཅན་ནས་དགུ་བརྡུང་འཐེང་པོ་གཉིས། སྤྱན་རྩ་དམར་ཟླུམ་ནས། གོ་སྐབས་འབྱེད། ཡང་དགུ་བརྡུང་འཐེང་པོ་གཉིས་བུ་ཡུག་ཐོག་འབེབས་ཕྱིན་ཟློག་གདངས་འཁྱིལ་མ་བྱ།

དཔལ་གྱི་ཕོ་ཉའི་སྐབས་ཚིག་རྐང་

མཚམས་རྒྱག ། འཆམས་དཔོན་པས་འདོབ་མཆོང་གཅིག་བྱ། ས་མ་ཡཱཿ དགུ་བརྡུང་འཐེང་པོ་གཉིས་མཐར་འབེབས་ཀྱི་སྐབས་འཆམས་པ་རྣམས་ལམ་འགྲོས་སུམ་བརྡུང་གིས་རྡོ་ར་འཁོར་བ་དང་དེ་རྗེས་རྒྱལ་ཐེབས་རྣམས་ཀྱང་འབྱོན་ལ་སྒྲུབ་ཁང་དཀྱིལ་འཁོར་ལ་བསྐོར་བ་གཅིག །ཉུལ་ལེ་བསྐྲད་སྔགས་འདོན་ཞིང་རྡོ་ཐུན་བྲབས། ཕྱིར་འཁོར་བ་དང༌། རྒྱལ་ཐེབས་རྣམས་རང་གནས་དང༌། འཆམས་པ་རྣམས་རྡོ་ར་འཁོར་བསྟུན་རོལ་མོ་འབེབས་དང་བདུན་བརྡུང་ལན་གསུམ་བཞི་བརྡུང་དལ་རན་བཞི། དགུ་བརྡུང་དལ་བ་གཅིག །སླར་ཡང་བཞི་བརྡུང་བྲེལ་ཙམ་བཞི་དང༌། དགུ་བརྡུང་རེས་འཆམས་བསྡུ་ཐོན་ནས་འབེབས་དང་སུམ་བརྡུང་གིས་སེར་སྦྲེངས་སྒྲུབ་ཁང་ལ་འབྱོན། འབེབས་དལ་རན་དང་སུམ་བརྡུང་གིས་བྱིན་འབེབས་བཏོན། མཐར་སློབ་དཔོན་རྣམས་དཀྱིལ་འཁོར་ལ་བསྐོར་བ་ལན་གསུམ། མཐར་འབེབས་ཀྱིས་བཞག །ཆས་རྣམས་བསྡུ། ཚོགས་གྲོལ། ཡར་འཚོགས་ཆོས་སྐྱོང་སྐོང་གསོལ་བཏོན་ལ་གྲོལ། དགོང་མོར་རྒྱ་གླིང་དང་རག་དུང་སུམ་བསྒྲིགས། འདི་སྐབས་མཚན་ཐུན་དང་པོ་བྱ། ནམ་གུང་ཐུན་གཉིས་པ། ཐོ་རངས་ཐུན་གསུམ་པ་བཅས། སྐྱ་རེངས་ཤར་སྐབས་དུང་གླིང་སུམ་བསྒྲིགས་བཏང༌། རི་རྩེར་ཉི་ཤར་ལ་འཚོགས། ཉིན་ཐུན་དང་པོ། དེ་བཞིན་ཚོགས་ཐེངས་རེ་དང་ཐུན་བར་བཅས་ལ་ཐུན་པ་རྣམས་བརྗེ་དགོས། གྲོལ་ཉིན་མཚན་ཐུན་གཉིས་པའི་ཕྱེད་ཙམ་ཟིན་དུས་འཚོགས་ལ། ཉིན་ལྟར་གྱི་ལས་བྱང་བཏོན་ཞིང་བསྙེན་པའི་མཐར་ཚོགས་དང་བཀའ་སྲུང་བཏོན་མཐར་རོལ་མོ་བཞག་ནས། དཀྱིལ་འཁོར་ཤར་དུ་སྟེགས་བུའི་ཁར་དངོས་གྲུབ་ཀྱི་རྫས་འབྲང་རྒྱས་ལ་དཀར་གསུམ་མངར་གསུམ་ཟས་སྣས་བསྐོར་བ་མཆེད་ལྕམ་གྲངས་མཉམ་ལ་དར་མཐིང་ནག་དང་དམར་པོ་བཀབ། མངར་གསུམ་གྱིས་སྦྲུས་པའི་ཟན་རིལ་དང༌། བསེ་ཕོར་དུ་བུར་ཆང༌། གཞན་ཡང་ཟས་སྣ་བཅས་བཤམས་ལ། སུམྦྷ་ནི་གསུམ་གྱིས་བགེགས་བསྐྲད། གུ་གུལ་བདུག །ཡུངས་ཀར་བྲབ། རྫས་ཀྱི་སྟེང་གཟུངས་ཐག་བཞག་ལ་སློབ་དཔོན་གྱིས་འཛིན།

བདག་ཉིད་ཡི་དམ་སོགས་ནས་ཐིམ་པར་གྱུར་བར། ཐམས་ཅད་ཀྱིས་ལག་གཡོན་མཐེབ་སྲིན་སྦྱར། གུང་མཛུབ་གཉིས་བསྒྲེང་ལ་རྟ་མགོའི་ཚུལ་དང༌། གཡོས་ཕྲེང་བ་འདྲེན་ལ་ཡིག་བདུན་དང༌། ཀཱ་ཡ་སིདྡྷི་སོགས་ཉེར་གཅིག་གི་མཚམས། སློབ་དཔོན་བཞེངས་ལ། ཧཱུྃ། བདེར་གཤེགས་མ་ལུས་སོགས། སློབ་དཔོན་རང་གི་སྤྱི་བོར་ལྷ་སྐུ་བཞག་ལ་དབང་ལེན། སྔགས་བསྒྲིགས་འདོན་གྱིས་ཚོགས་ལའང་འགྲིམ། དེ་ལྟར་འདོན་པའི་གོ་རིམ་ལྟར་བར་གྱི་སྔགས་རྣམས་བཏོན་ལ། སྔགས་བྱང་མགྲིན་པར། ཤེལ་རྡོ་མེ་ལོང་སྙིང་ཁར། རྒྱ་གྲམ་ལྟེ་བ་བཅས་ལ་བཞག་པར་བྱའོ། །དེ་འཕྲལ་ཚོགས་དྲངས་ཤིང་ཞབས་བརྟན་སོགས་བཏོན་ལ། སློབ་དཔོན་གྱིས་ལས་བུམ་བསྐྱེད་བཟླས་གནང༌། ཚོགས་གྲོལ། སྐབས་འདིར་སློབ་མར་སྨིན་བྱེད་དབང་བསྐུར་བྱ་སྟེ། སློབ་མ་རྣམས་འཚོགས་ཟིན་ནས། དང་པོ་སློབ་དཔོན་འདུས་པ་བཅས་ཀྱིས། ཨོཾ་ཧྲཱིཿཔདྨནྟ་ཀྲིཏ་སོགས་སྔོན་འགྲོ་གཞུང་ལྟར། ཉོན་ཅིག་མ་སོགས་བགེགས་བསྐྲད་མཐར་གུ་གུལ་སྤོས་སྐོར་དང༌། མཚམས་གཅོད་བཅས་རྔ་རོལ་ཉིན་ལྟར་བྱ། ཁྲུས་ཆབ་བཏང༌། མཎྜལ་བཀྱེ་བསྡུ། སློབ་དཔོན་གྱིས་དབང་བཤད་གསུངས་མཚམས་མཎྜལ་ཕུལ། གསོལ་གདབ་རྗེས་གནང་རྣམས་དང་དམ་ཆུ་བཅས། སློབ་དཔོན་དབང་འགྲིམ་སྐབས་རྒྱ་གླིང་བཏང༌། བྱིན་འབེབས་སྐབས་སྤོས་འགྲིམ་རོལ་ཆེན་བཅས། རྣམ་དག་སྤྲོས་བྲལ་དབྱངས་དང་མཐར་རོལ་མོ་འབེབས་བཅས་བཞག །གཏོར་དབང་རྣམས་སོ་སོར་བསྐུར་མཐར། རིལ་བུ་བུམ་ཆེན་གྱིས་དབང་བསྐུར། དེ་ཚེ་སྔགས་རིང་དཔོན་སློབ་རྣམས་ཀྱིས་མཉམ་འདོན་བྱ། རྒྱལ་ཐེབས་ཞིག་གིས་རིལ་བུ་གསུམ་རེ་གནང་ཞིང༌། ལས་རྡོར་གྱིས་རྣམ་རྒྱལ་བུམ་ཆུ་བཀྱེ། དེ་ཚེ་སྤྲོ་ན་རིལ་བུའི་ཕན་ཡོན་བཤད། དེ་ནས་ཐོད་པའི་དབང་ཡང་བསྐུར་ཞིང༌། དམངས་ལ་ལས་རྡོར་གྱིས་བདུད་རྩི་བཀྱེ། ཤེལ་རྡོ་མེ་ལོང་སྔགས་བྱང་སྒྲོ་མདོངས་དབང་དང༌། རིག་པའི་རྩལ་དབང༌། སླར་ཡང་གཏོར་དབང་བཅས་བསྐུར་མཐར་སྔགས་རིང་མཉམ་འདོན་བྱ།

བཟླས་ལུང་དང་དམ་ཚིག་ཁས་ལེན། མཎྜལ། དེང་ནས་བརྩམས་དང༌། བསོད་ནམས་འདི་ཡིས་སོགས་མཐར། ཚོགས་པ་རྣམས་ཐལ་མོ་སྦྱར་ལ། ཧཱུྃ། བྱམས་མགོན་ཐུགས་རྗེ་སོགས་རྒྱུན་གདངས་དང༌། ནམ་མཁའི་མཐའ་དང་སོགས་བདེ་སྤྱོད་ཀྱིས་བཀབ་ལ། རིན་ཆེན་གཏེར་གྱི་ནས་བསྐུལ་མཚམས་ཐུང་དུ་བཏང་བས་འདི་སྐབས། དངོས་གྲུབ་རྫས་རྡོར་རྒྱལ་འདུས་པ་བཅས་ལ་དྲངས་ཞིང༌། སློབ་མའི་གཙོ་བོ་རྣམས་དང༌། དམངས་བཅས་ལའང༌། དངོས་གྲུབ་རྫས་དང་ཚོགས་རྫས་ཀྱང་བཀྱེ་བ་དང་བསྟུན་རྒྱུན་གདངས་ཀྱིས། དགོངས་ཤིག་ཐུགས་རྗེ་སོགས་ཚར་གསུམ་མམ་ལྔ་བདུན་བསྐྱར་ཞིང་འདོན་མཐར་སྔགས་དང་བཅས་ཞི་རོལ་ལྡིར། སློབ་མ་གྲོལ། ཚོགས་ཐེངས་བྱ། ཡར་འཚོགས་ལ་གིང་པ་གཉིས་ཆས་སྤྲས་ནས་དཀྱིལ་འཁོར་རྒྱབ་ངོས་སུ་འདུག་ལ། སྔོན་དཀྱིལ་འཁོར་འོག་ཏུ་བསགས་པའི་ལྷག་མ་གྲལ་མདོར་བཤམས་ལ། ལྷག་གཏོར་བཏང་མཐར་རོལ་མོ་འབེབས་རིང་ཙམ་དང་བཤུག་པ་བཅས། དེ་ཚེ་གིང་པས་གར་དང་བཅས་ཕྱི་རོལ་རྒྱང་རིང་པོར་ལྷག་མ་བསྐྱལ། དེ་ནས་བསྐུལ་དང་དགུག་གཞུག་ཆད་ཐོ་བརྟན་སྐྱོང་གཏོར་བྲོ་མཐར་ཚོགས་གྲོལ། ཡར་འཚོགས་ལ། ཧཱུྃ་བྷྲཱུྃ་བཛྲ་སོགས་སྔགས་རྣམས་ཉེར་གཅིག་རེ་བཟླས་ལ། དེ་ཚེ་སློབ་མ་རྣམས་གྲལ་འཁོད་གྲུབ་པ་དང༌། ཧཱུྃ། བཅོམ་ལྡན་མགོན་པོ་སོགས་གདངས་དང་འདོན་བྱ་བསྟུན་པའི་བསྐུལ་མཚམས་བྱ། སློབ་དཔོན་གྱིས་མདའ་དར་གཡབ། དྲིལ་གསིལ་དང་བཅས། ཨོཾ་བྷྲཱུྃ་བཛྲ་ཨཱ་ཡུཿཥེ་ཉེར་གཅིག་དང༌། ཧཱུྃ། ནམ་མཁའི་དབྱིངས་ནས་སོགས་སྔར་ལྟར། ཨོཾ་ཏྲ་ཏྲ་ཤག་འདོན་ཚེ་མདའ་དར་སྤྱི་བོར་འགྲིམ་ལ། ཧཱུྃ་སྟོང་ཉིད་བརྟན་པར་སོགས། སྔགས་དང་བསྟུན་པའི། ཚེ་གཏོར་སྤྱི་བོར། དཔྲལ་བར། རྣ་ལྟག་གཡས། ལྟག་པར། རྣ་ལྟག་གཡོན་བཅས་ལ་བཞག་ཅིང་འགྲིམ། རྒྱལ་ཐེབས་ཀྱིས་ཚེ་ཆང་དྲངས། ལས་རྡོར་གྱིས་ཚེ་རིལ་བཀྱེ། གྲལ་ལ་འཁོད་ནས། ཧཱུྃ་དེ་ལྟར་ཚེ་བསྐུལ་སོགས་མདའ་དར་གཡབ། སྐུ་ཡི་སྐུ་སོགས་མེ་ཏོག་འཐོར་ཞིང་མཐར་ཞི་རོལ་བྱ།

སྦྱིན་པ་བཏང་ཞིང་སོགས། སློབ་མ་གྲོལ། དེ་ནས་རྗེས་ཆོག །ཧྲཱིཿ ཆོས་སྐུ་སྐྱེ་མེད་སོགས་དང༌། དབྱངས་གསལ་རྟེན་སྙིང་ཡིག་བརྒྱ་སྦྲེལ་བ་ཚར་གསུམ། ཡེ་ཤེས་ལྷ་ཚོགས་གནས་འདིར་སོགས་མཐར་རྡོ་རྗེ་བསྡུ་བའི་རྒྱ་དང༌། ཧྲཱིཿ བདག་ཉིད་སྒྱུ་མ་སོགས། ཚོགས་གྲོལ། དེ་ནས་རྒྱལ་ཐོ་བསྡུ་ཆས་ཟླུམ་གཏོར་དང༌། མཆོད་པ་སོགས་ལས་རྡོར་གཉིས་ཀྱིས་རེས་མོས་བྱེད་ལ་རོལ་མོ་དང་བཅས་སེར་སྦྲེངས་གཤར་མཐར་རོལ་མོ་བཞག །རྃ་ཡྃ་ཁྃ་དང་འབྲུ་གསུམ་ལན་གསུམ། སུམ་བརྡུང་འཛག་མེད་ཀྱིས། ཧཱུྃ་རྒྱལ་པོ་ཆེན་པོ་སོགས་གདངས་དང་མཐར་རོལ་མོ་འབེབས་ཀྱིས་བཞག །གཏོར་སྔགས་ཚར་གསུམ། ཨརྒྷཾ་སོགས། མཐར་དྲིལ་གསིལ། སུམ་བརྡུང་གིས། ཧཱུྃ་ཤར་ཕྱོགས་རྒྱལ་པོ་སོགས། སུམ་བརྡུང་ཞབས་བཛྲཿམུཿབརྗོད། མཆོད་གཏོར་བསྡུ། ཐོ་ལེན། དེ་ནས་འབེབས་བཅས་སེར་སྦྲེངས་རོལ་མོ་ལེན་པ་སོགས་སྔར་ལྟར་འགྲེའོ། །དེ་ནས་སྒོ་བྱང་ཕྱི་ནང་བསྡུ་བ་ལ་རོལ་མོ་སྔར་ལྟར། འབྲུ་གསུམ་མཐར་གཏོར་སྔགས་ཚར་གསུམ། ཨརྒྷཾ་སོགས་མཐར་དྲིལ་གསིལ་སུམ་བརྡུང་གིས། བགེགས་ཀྱི་གཉེན་པོ་སོགས་བཛྲ་མུཿ རོལ་ཞབས་བཏོན། སྒོ་བྱང་ལེན། མཆོད་གཏོར་བསྡུ་བ་བཅས་རོལ་མོ་སྔར་ལྟར། ནང་གི་སྒོ་བྱང་བསྡུས་མཐར་རོལ་མོ་བཞག །ཚོགས་པ་གྲལ་ལ་འཁོད། སློབ་དཔོན་དཀྱིལ་འཁོར་ནུབ་ཏུ་གནས་པས། སྐམ་པའི་རྒྱས། ཨོཾ་བཛྲ་ཀྲོ་དྷ་མ་ཧཱ་བ་ལ་སོགས་འོག་གི་ཕུར་པ་ལེན། རུ་རུ་སྥུ་རུའི་སྐབས་ལས་རྡོར་གྱིས་འོ་མ་རྔ་ཡབ་ཀྱིས་ཕུར་པའི་དབལ་ལས་འཐོར་བ་དང་ཕུར་གདན་ལ་འཐོར་བ་བཅས་བྱ། དེ་ནས་བྱང་ཤར། ནུབ་བྱང༌། ལྷོ་ནུབ། ཤར་ལྷོ། བྱང༌། ནུབ། ལྷོ། ཤར། སྟེང་བཅས་ཀྱི་ཕུར་པ་གོང་ལྟར་ལེན་མཐར། ཞི་རོལ་བཅས། ཨ་ཀཱ་རོ་ཚར་གསུམ། དེ་ཚེ་སློབ་དཔོན་དཀྱིལ་འཁོར་ལ་གཡས་བསྐོར་བཅས་དཀྱིལ་ཐང༌། མཐར་རོལ་མོ་བཞག །དེ་ནས་སློབ་དཔོན་ཁྲིར་བཞུགས། སློབ་མའི་ཚོགས་པ་རྣམས་ཀྱི་ལུས་ལོངས་སྤྱོད་ཕུལ་བའི་དོད་བགྲང་ཕྲེང་རྣམས་མདུན་དུ་སྤུངས་ལ།

ཕྱག་གསུམ་འཚལ། སློབ་དཔོན་ལ་བདུད་རྩི་དྲངས། ཐལ་མོ་སྦྱར་ལ་རྒྱུན་གདངས་ཀྱིས། ཧོཿ བདག་ཅག་རྡོ་རྗེ་མཆེད་དང་སོགས་མཐར་ཚོགས་གྲོལ། དེ་ནས་སློབ་མ་རྣམས་དང་ཚོགས་པ་བཅས་ཀྱིས་གཡས་མར་མེ་རེ་དང༌། གཡོན་སྤོས་ཀྱི་རིང་བུ་རེ་ཐོགས་ཏེ་དཀྱིལ་འཁོར་མཐའ་སྐོར་ལ་ཕྲེང་བ་ལུ་གུ་རྒྱུད་དུ་བྱས་ཏེ་མར་མེ་སྨོན་ལམ་ཞི་ཁྲོ་ལྟར་དབྱངས་རིང་ཐུང་གང་བདེས། ཧོ་བླ་མེད་གསང་བ་སོགས་གྱེར། མཐར་ཡིག་བདུན་བཟླ་བཞིན། དང་པོ་སློབ་མ་རྣམས་གཡས་སྐོར་ལན་གསུམ་བྱེད་བཅུག་ལ་གྲོལ། དེ་ནས་སློབ་དཔོན་འདུས་པ་བཅས་ཀྱིས་ཀྱང་བསྐོར་བ་གསུམ་གྲལ་ལ་འཁོད། ལུས་སྲུང་བ། ཨོཾ་བཛྲ་རཀྵ་སོགས་བརྗོད། ལས་བྱང་གི་སྨོན་ལམ། བླ་མ་དཀྱིལ་འཁོར་ལྷ་སོགས་དང༌། མེ་ཏོག་འཐོར་ལ་བཀྲ་ཤིས་མཐར་ཞི་རོལ། རྒྱལ་བ་རབ་འབྱམས་དཀྱིལ་འཁོར་དུ་སོགས་དང༌། མཆོད་སྦྱིན་གནས་འདིར་སོགས། དཀོན་མཆོག་རིན་ཆེན་སོགས་ནས། སངས་རྒྱས་སྐུ་གསུམ་སོགས། བདེན་གྲུབ་མ་བཏོན་མཐར། དཀོན་མཆོག་གསུམ་གྱི་སོགས། བཀྲ་ཤིས་དཔལ་འབར་སོགས། ཚོགས་གྲོལ། འདི་མཚམས་བར་དབང་སྤྲོ་ན་གནས་གང་བདེར་སྟེགས་ཀྱི་ཁར་ཁེབས་དང་མཎྜལ་ཚོམ་བུ་ལྔ་པ། དེ་སྟེང་མཉྫའི་ཁར་དབང་གཏོར། གཡས་གཙོ་བུམ། གཡོན་ལས་བུམ། བྷནྡྷ་བདུད་རྩི་རིལ་བུས་བཀང་པ་དར་ཐུམ་ཅན་དང༌། ཤེལ་རྡོ་མེ་ལོང་རྨ་བྱའི་མདོངས་དང་སྔགས་བྱང་རྣམས་བཀོད། དུང་ཆོས་ནང་དམ་ཆུ་དང༌། མདུན་ངོས་སུ་སྨན་གཏོར་རཀྟ། མཆོད་པ་ཕྲེང་ཚར་བཅས་བཤམས་ཟིན་པ་དང༌། སེང་སྦྲེངས་དང་བཅས་འབྱོན་ནས། སློབ་དཔོན་རྣམས་གྲལ་ལ་འཁོད། དང་པོ་ཚིག་བདུན་མ་དང༌། དེ་ནས་རོལ་མོ་འབེབས་དང་སུམ་བརྡུང་གིས། ལས་བྱང་བསྡུས་པའི། ན་མོ་དཀོན་མཆོག་གསུམ་དང་སོགས་ལ། སྤྲོས་མེད་ཆོས་གདངས་འགེབ་དང༌། འདི་མཚམས་དགེ་སློང་བཞི་སྡེས་མ་ཎི་དགེ་བསྐུལ་བཏང༌། སེམས་བསྐྱེད་དོ། །བར་ལན་གསུམ་མཚམས་རྒྱག་བཅས། ཧཱུྃ་ཉོན་ཅིག་སོགས་ནས། མཛོད་མཐར་སུམ་བརྡུང་དང་འབེབས། ཡང་སུམ་བརྡུང་གིས།

ཚེ་སྒྲུབ་གཞུང་གདངས་ཀྱིས། རང་རིག་སོགས་ནས་བཤགས་པ་མཚམས་རྒྱག་བཅས། ཧཱུྃ་སྤྲོས་མེད་སོགས་ནས། འཇའ་ལྟར་གསལ་མཐར། སུམ་བརྡུང་དང་འབེབས་ཆེན། ཡང་སུམ་བརྡུང་གིས། དལ་བུས་ཧྲཱིཿ གདངས་ཀྱིས། ཧཱུྃ། རྣམ་དག་བདེ་ཆེན་སོགས་ནས། ཕྱག་བགྱིའོ། །མཐར་སུམ་བརྡུང་གིས། ཚིག་རྔ་མཚམས་རྒྱག་དང་བཅས། ཏེ་ཏེ་ནས་པཱུ་ཛཿ ཧོ། མཐར། འབེབས་དང་སུམ་བརྡུང་གིས། ཧྲཱིཿ བདེར་གཤེགས་སོགས་འབེབས་མཐར་གྱིས་བཞག །ཡིག་བདུན་སྟོང་རྩ་གཅིག་བསྙེན་བའི་ཚེ། སྔོན་གྱི་ལས་བུམ་ཆུ་འདྲེས་པའི་ཆུ་བུམ་མང་ཙམ་ཐོགས་ནས་གྲལ་ཕྱི་ནང་ཐམས་ཅད་ལ་ཁྲུས་ཆབ་བཏང༌། ཡུན་མི་འགོར་བར་བྱེད། ཟུར་དུ་ཆུ་སྣོད་ཆེ་ཙམ་གཉིས་བཞག་ལ་ཁ་གསབ་དགོས་ན་བྱེད། དེ་ནས་སྔགས་ཤམ་རྣམས་སྦྲེལ་མར་བཟླའོ། །སླར་ལས་བུམ་བསྐྱེད་བཟླས་ཉེར་གཅིག་བྱ། དེ་ནས་སྔོན་འགྲོ་སོགས་ནང་དབང་ཇི་བཞིན་ལ། གོང་འོག་གི་སྤོས་འགྲིམ་གྲལ་ནང་སྐོར་ཙམ་གྱིས་འཐུས། ཁྲུས་ཆབ་ཀྱང་གྲལ་ནང་སྐོར་ཙམ་ལ་བཏང༌། མཎྜལ་བཀྱེ་བསྡུ་ཙམ་བྱ། བྱིན་འབེབས་དབྱངས་དང༌། རིལ་བུའི་ཕན་ཡོན་བཞག་ཀྱང་ཆོག །དབང་རྫས་རྣམས་རྒྱང་ནས་བསྟན་པ་ཙམ་གྱིས་ཁྱབ། རིལ་བུའི་བུམ་དབང་ཚབ་རྣམ་རྒྱལ་བུམ་པ་འཛིན་པས་ཆོག །གཏོར་དབང་སྔགས་མཐའི་སིདྡྷི་ཧཱུྃ་བར། དེ་ནས་བཞེངས་ལ། ཁྲོམ་གྲལ་གྱི་གཡས་གཡོན་ལ་རྒྱ་གླིང་པ་ཆ་གཉིས་སྡོད་ནས་རེས་མོས་ཀྱིས་བཏང༌། རྔ་རོལ་མི་དགོས། གཞན་ཡོ་བྱད་ཐམས་ཅད་ཀྱི་སེར་སྦྲེངས་དང་ལྡན་པས་མདུན་བདར་ལ། བུམ་པ་དོ་ལིའི་ཁར་བཏེགས་པའི་ཕྱོགས་མཚམས་སུ་རྒྱལ་མཚན་དང༌། འཕན་དང༌། སྟེང་དུ་གདུགས་འཁོར་བ། ལོགས་སུ་དར་དང་རིན་ཆེན་རྒྱན་གྱིས་བཀླུབས་པ་མི་བཞིས་དྲངས་པའི། བུམ་མགུལ་ལ་དར་སྣ་ལྔ་བཏགས་པ་དེ་སློབ་དཔོན་གྱིས་རྡོ་དྲིལ་དང་བཅས་འཛིན་པའི་མདུན་དུ། སྤོས་སྣ་བ། རྒྱབ་ཏུ་དབུ་གདུགས་པ། རྒྱལ་ཐེབས་བཞི་དང༌། གཞན་ཡང་སྲུང་ཟློག་བཅའ་སྒྲུབ་བླ་མ་རྣམས་ཀྱིས་ཀྱང་དབང་རྫས་རེ་རེ་འཛིན་ཅིང༌།

བུམ་ཆུའང་བཀྱེ་བའི་ཁ་གསབ་ཆུ་སྣོད་ཡང་འགའ་རེ་ཐོགས་ལ། སྟོན་འཁོར་ཐམས་ཅད་ཀྱིས་སྔགས་རིང་སྒྲིག་འདོན་བཅས་དབང་འགྲིམ་ལ་འབྱོན། རིལ་བུ་བཀྱེ། དེ་ནས་ཡར་འཁོར་བ་དང༌། ཅུང་ཞིག་ངལ་གསོས་ལ། བཟླས་ལུང་ཕྱིན་གྱི་རྗེས་རྣམས་གྲུབ་ནས། དམིགས་མེད་ཀྱི་ངང་དུ་བཞག་པར་བྱའོ། །དེ་ནས་སེར་སྦྲེངས་བཅས་སྒྲུབ་ཁང་ལ་འབྱོན། སྐབས་དང་བསྟུན་པའི་འདི་མཚམས་ཁྲོམ་ཆེན་ལ་དབང་བསྐུར་གྱི་བཤམས་བཀོད་དང༌། སེར་སྦྲེངས་སོགས་བར་དབང་ཅི་བཞིན་པའི་དབང་སྒྲུབ་དང་དགེ་བསྐུལ་བྱ། གྲལ་ནང་མ་གང་ཆེ་གྲས་ཉེ་སྐོར་རྣམས་ལ་མཎྜལ་བཀྱེ་བསྡུ་ཙམ་རེ་བྱས། དེ་ནས་དབང་གི་སྔོན་འགྲོ་སོགས་གཞུང་ལྟར་དང༌། ལས་རྡོར་གྱིས་མེ་ལོང་ལ་ཁྲོམ་ཚོགས་འཆར་བར་བྱས་ལ། མཆོད་གཡོག་པས་ཁྲུས་སྣོད་བཟེད་ལ། ལས་བུམ་གྱིས་ཁྲུས་གསོལ་བྱ། དབང་གཞུང་རྫོགས་མཚམས་སེར་སྦྲེངས་བཅས་དབང་འགྲིམ་པ་ཡང་བར་དབང་བཞིན་ལ་བུམ་པ་མགོར་འཇོག །བུམ་ཆུ་བཀྱེ་མི་དགོས། རིལ་བུ་འགྱེད་ལ། དབང་གི་རྗེས་རིམ་རྣམས་བཅས་གྲུབ་ནས། སླར་ཡང་སེར་སྦྲེངས་དང་བཅས་སྒྲུབ་ཁང་ལ་འབྱོན་བར་བྱའོ། །སྨྲས་པ། དེ་ལྟར་རྒྱལ་རྣམས་ཐབས་མཁས་ཐུགས་རྗེའི་འཕྲུལ། །མཛད་པ་རྨད་བྱུང་རྣམ་མང་ཕྲིན་ལས་ཀྱི། སྒོ་འཕར་ཡངས་པོར་ཕྱེ་བའི་གསང་སྔགས་ཆོས། །ཉེ་ལམ་མཐར་ཐུག་འབྲེལ་ཚད་དོན་ལྡན་ཕྱིར། །མྱོང་གྲོལ་སྒྲུབ་ཆེན་ཐུགས་གསང་གཞུང་ཕྱག་ལེན། །གཙོར་བཏོན་གསུང་རྒྱུན་སླར་ཡང་གོ་བདེ་ཞིང༌། །གསལ་བར་བཀྲལ་འདི་བསྟན་འགྲོར་ཕན་བདེའི་ཆེད། །པདྨ་ཉིན་བྱེད་དབང་གིས་སྤེལ་བ་དགེ། །སརྦ་ཐཱ་མདྒ་ལམ། སྔར་གསུང་འདི་ཉིད་ལ་གཞིར་བྱས་ནས་ཕྱིས་དགོན་འདིར་བུམ་སྒྲུབ་གསར་འཛུགས་སྐབས་འཇམ་མགོན་རིན་པོ་ཆེས་ཞིབ་རྒྱས་སུ་བྲིས་མཛད་པ་ཟུར་དུ་ཡོད་པ་དེང་སང་ལག་ལེན་ཏུ་བསྟར་བཞིན་པའོ།། །། ༈ སྒྲུབ་ཆེན་གྲོལ་ཁར་དུས་འདས་འབྲེལ་ཐོགས་རྣམས་ཐུགས་སྒྲུབ་སྒོ་ནས་སྟབས་བདེའི་ཆེད་གནས་འདྲེན་ཞིག་བྱེད་སྲོལ་ལ།

དེའང་ལས་བྱང་གཞུང་བསྲང་ཚོགས་མང་དང་མཉམ་སྔོན་དུ་བཏོན་ཟིན་པར་བྱས་ལ། དཀྱིལ་འཁོར་གྱི་ལྷོའི་ཕྱོགས་སམ། ཡང་ན་གང་བདེར་རྡོར་རྒྱལ་ལམ་རྒྱལ་ཐེབས་ཞིག་གིས་གཙོས་བའི་བཞི་སྡེ་ཙམ་གྱིས་ཐོག་མར་སྟེགས་ཀྱི་དབུས། མཎྜལ་ཚོམ་བུ་འདབ་བརྒྱད་བཀོད་སྟེང་མཉྫིའི་ཁར། རྣམ་རྒྱལ་བུམ་པ་དུང་ཆོས་དང་གཟུངས་རྡོར་ལྡན་པ། གང་བདེར་ལས་བུམ། མཐར་ཉེར་སྤྱོད་མཆོད་པ་དང་སྔོན་གཉིས་ཀྱང་བཤམས། གཞན་ཡང་གནས་འདྲེན་འདོན་ཆ་ལ་གསལ་པའི་ཙཀླི་རྣམས་དང་གཏོར་མ་ལ་སོགས་དགོས་ཆས་རིགས་གང་ཡོད་ཆད་ལྷག་མེད་པར་འདུ་བྱས་ལ། སླད་ཀྱི་དུས་བྱང་ཕྱག་འཚལ་མཁན་ཞིག་ལའང་བརྡའ་བཏང་དགོས། དང་པོ་སྐྱབས་འགྲོ་སེམས་བསྐྱེད་བཏང༌། མཚམས་གཅོད་སོགས་ལས་བྱང་ལྟར་ལ་རྔ་རོལ་ཡང་ཉིན་ལྟར་བཞིན་བྱ། རང་ཉིད་རྡོར་སེམས་བསྐྱེད་ལ། ལས་བུམ་སྔགས་ཨ་མྲྀ་ཏ་ཉེར་གཅིག །ན་མོ། དཀོན་མཆོག་སོགས་མཐར་ཞི་རོལ་བཅས་གཏོར་མ་ཕུལ། རྣམ་རྒྱལ་བུམ་པར་ལྷར་བསྐྱེད་ཀྱི་དམིགས་པ་གཞུང་གསལ་བཞིན་རྩེ་གཅིག་པས། ཡིག་བརྒྱ་ཉེར་གཅིག་ཡང་སྙིང་བརྒྱ་བརྒྱད་བཟླའོ། །སློབ་དཔོན་མདུན་གནས་འདྲེན་ཆས་རྣམས་བཤམས་བཀོད་བྱས་ལ། བྱང་བུའང་བཞག །འགུགས་པའི་རྒྱས། ཧཱུྃ། དཀོན་མཆོག་མཐུ་སོགས་ནས། ཨ་ལ་ལ་བར་ལན་གསུམ་ཞི་ཁྲོའི་གཞུང་གདངས་རིང་ཐུང་གང་བདེས་འདིའི་རིགས་རྣམས་ལ་བཀབ་དགོས། མཚམས་སུ་དྲིལ་གསིལ་ཡང་གོང་འོག་ཀུན་ལ་འགྲེའོ། །ཨོཾ་ཨཱཿཧཱུྃ་གིས་གླུད་གཏོར་བྱིན་བརླབས་ལ། རྔ་སུམ་བརྡུང་གིས། ཧཱུྃ། ང་ནི་དབང་ཆེན་སོགས། བཛྲ་ཀྲོ་དྷ་དང༌། སུམྦྷ་ནི་གསུམ། རོལ་མོ་འབེབས་མཐར་བཞག །ཡུངས་ཀར་བྲབ། གུ་གུལ་བདུག །དེ་ནས་འདོན་བྱ་དང༌། ལག་ལེན། དམིགས་པ་རྣམས་གཞུང་ཇི་ལྟ་བར་མ་འཁྲུལ་བར་ཕྱག་ལེན་ལྡན་པས། ཧཱུྃ་ང་ནི་བླ་མ་སོགས་ཀྱིས་གནས་ནས་དྲང་ཞིང༌། ཚིག་སོ་སོ་དང་མཚུངས་པའི་བྱང་ཕྱག་ཀྱང་ཕུལ་བཅུག་པ་སོགས་རིགས་འགྲེ་ཞིང༌། མཐར་བྱང་བུ་དབང་སྟེགས་ཁར་བཞག་ལ། དམིགས་པ་སྤྲོ་བསྡུ་དང་བཅས།

ཡིག་བརྒྱ་ཉེར་གཅིག་དང༌། ཡང་སྙིང་བརྒྱ་བརྒྱད། ཀྃ་ཀ་ནི་ཉེར་གཅིག་བཟླའོ། །འདོད་ཡོན་རྣམས་དང༌། སྔར་ཉིན་ཚོགས་སྐལ་ཞིག་བཞག་དགོས་པའང་འདིར་བཤམ། སྟབས་བདེའི་འགལ་མེད་ཙམ་དུ་ལས་སྔགས་ཀྱིས་བསང༌། ཨ་ཀཱ་རོས་ལན་གསུམ་བྱིན་བརླབས་ལ། ཁ་དོག་མ་བཏོན་མཐར། འདོད་ཡོན་ནམ་མཁའ་དང༌། ཁ་ཟས་བསྟབ་པ་སོགས་བརྗོད། ཧཱུྃ་བུམ་པ་བཟང་སོགས། རྣམ་རྒྱལ་བུམ་དབང་ཡང་བསྐུར། དེ་ནས་སྒྲུབ་ཁང་ལ་འགྲོ་ཞིང༌། དཀྱིལ་འཁོར་གྱི་ལྷོ་སྒོའི་ཕྱོགས་ནས་བྱང་ཕྱག་གསུམ་འཚལ་བཅུག །འདི་སྐབས་ལས་བྱང་གི་སྒོ་དབྱེ་འདོན། དར་རམ་རས་དཀར་གྱི་ལམ་སྣེ་གཞི་སྟེང་བརྐྱང་བ་དེར་བྱང་བུ་བཞག །ཧཱུྃ། ཉོན་ཅིག་སོགས་ལམ་བསྟན་རྣམས་དང༌། ཧོ། ལྷ་དང་བླ་མ་སོགས་བསྔོ་བ་དང༌། ཧཱུྃ། དུག་གསུམ་རྣམ་དག་སོགས། རྡོར་རྒྱལ་ལམ་རྒྱལ་ཐེབས་ཀྱིས་མིང་བྱང་བསྲེག །ཉམས་ལེན་ལྟ་བའི་ངང་དུ་བཞག །མཐར། ཨེ་མ་ཧོཿ ངོ་མཚར་སངས་རྒྱས་སོགས་དང༌། གཞན་ཡང་བསྔོ་སྨོན་གང་འོས་བྱ། བྱང་ཐལ་སཱཙྪ་གདབ་པར་བྱའོ། །དེ་ནས་ཚོགས་ཆེན་དང་སྐབས་བསྟུན་པའི། ཚོགས་དང་བཀའ་སྲུང་སོགས་ད་ནང་གི་འདོན་བྱའི་འཕྲོས་རྣམས་ལ་འཇུག་པར་བྱའོ། །འགལ་འཁྲུལ་མཆིས་ན་སྐུ་གསུམ་ཀློང་དུ་བཤགས། །དགེ་བས་འགྲོ་རྣམས་སངས་རྒྱས་སར་འགོད་ཤོག །ཤུ་བྷམ།། །། ༈ པདྨ་བཛྲ་གྱི་སྒོ་ནས་སྐྱེ་བདུན་རིལ་བུ་བསྒྲུབ་པའི་ཟིན་བྲིས་བཞུགས་སོ། །ཨོཾ་སྭ་སྟི། པདྨ་བཛྲ་གྲུབ་ཐོབ་རྒྱ་མཚོའི་སྒོ་ནས་མྱང་གྲོལ་རིལ་བུ་བསྒྲུབ་པའི་སྐབས་ཐོག་མར་སྒྲུབ་ཆེན་གཞན་དང་ཁོག་མཚུངས་ཀྱི། སཱཙྪ་བཏབ་པ། ཆུ་གཏོར་བརྒྱ་རྩ་དང༌། རྒྱལ་པོ་མདོ་བཅུ་བཀླག་པར་གསུངས་པས། ཤེས་རབ་སྙིང་པོ་གཅིག །འདའ་ཀ་ཡེ་ཤེས་གཉིས། བཟང་པོ་སྤྱོད་པ་གསུམ། རྡོ་རྗེ་རྣམ་འཇོམས་བཞི། བྱང་ཆུབ་ལྟུང་བཤགས་ལྔ། གཙུག་གཏོར་དཀར་མོ་དྲུག །གོས་སྔོན་ཅན་གྱི་མདོ་བདུན། ཚེ་མདོ་བརྒྱད། ནོར་རྒྱུན་མ་དགུ། ཡི་གེ་གཅིག་མ་བཅུ་སོགས་བཏོན། བསང་བརྔན་རྒྱས་པ།

སྡེ་བརྒྱད་ཆ་སྙོམས། གླུད་འབྱུང་བཞི་ཆ་གསུམ། སྤྲང་པོ་ལ་སྦྱིན་པ། ཚེ་ཐར་སྲོག་བསླུ། བྱིས་པ་ལ་སྟོན་མོ་སོགས་མདོར་ན་དཀར་པོ་དགེ་བའི་ལས་སྤྱོད་ཅིང༌། དེ་ནས་དང་པོ་དཀྱིལ་ཁོར་བདུན་བརྩེགས་ཀྱི་བཤམས་བཀོད་གཞུང་ནས་གསུངས་པ་ལྟར་མཐོང་བ་བརྒྱུད་པའི་ཕྱག་ལེན་ཟིན་བྲིས་རྒྱས་པ་ཅི་ལྟ་བ་ལས། དམིགས་བསལ་སྔ་ནས་ཚགས་སུ་ཚུད་པར་དགོས་རྒྱུའི་དམ་རྫས་ཁྱད་འཕགས་ཀར་རྙིང་གི་བྱིན་རླབས་རྟེན་སེལ་མེད། སངས་རྒྱས་ཀྱི་འཕེལ་གདུང་སྐྱེ་བདུན་དམ་རྫས་སོགས་མྱོང་བས་གྲོལ་བའི་རིགས་རྣམས་གང་དག་གཙོ་བོར་གྱུར་བ་གཞིར་བྱས་ལ། ཅུ་གང༌། གིའུ་ཝཾ། ཙནྡན་དཀར་དམར། ཨ་རུ་ར། ལི་ཤི། ཛ་ཏི། སྨན་སྣ། གུར་གུམ། ད་ལི་སོགས་སྨན་གྱི་རིགས་དང༌། རྒྱ་སྲན། ནས། གྲོ། འབྲས། ཡུངས་དཀར་ནག །ལ་ཕུག་གི་ས་བོན། ཏིལ་དཀར་ནག །སོ་བ། རྒུན་འབྲུ། སེ་འབྲུ་སོགས་འབྲུ་སྣ་ཚོགས། གསེར། དངུལ། ཟངས། ལྕགས། མུ་མེན། བཻཌཱུརྻ། བྱེ་རུ། གཡུ། རྡོ་རྗེ་ཕ་ལམ། མུ་ཏིག །སྦུར་ལེན་སོགས་རིན་པོ་ཆེ་སྣ་ཚོགས། ཤ་ལྔ་བདུད་རྩི་ལྔ་ནི་རྩ་བརྒྱད་སྟོང་སྦྱར་བདུད་རྩི་ཆོས་སྨན་ཚད་ལྡན་ནང་འཐུས་ཤིང༌། ག་བུར་དང༌། རྒྱ་ཚྭ། ཅོང་ཞི་དཀར་དམར་སོགས་རྫས་རྣམས་ཞིབ་པར་བཏུལ་ལ་དར་ཚགས་ལ་དྲངས་ཏེ་ཕྱེ་མར་གྲོ་ཟན་དང་འབྲས་ཟན་གང་རུང་གིས་སྦྲུས་ཏེ་རིལ་བུར་དྲིལ་ལ། ལྷུང་བཟེད་དམ་དཀར་ཡོལ་གྱི་ནང་དུ་རིལ་ཆགས་མཐོང་རྒྱུན་བཞིན་བྱས་ལ་མཚལ་དང་ཤེལ་ཀར་བསྲེས་ལ་རྩི་བཏང་བ་བུམ་པའི་ནང་དུ་བླུགས། ཁ་རྒྱན་དང་སྣ་ཚོགས་དར་གྱི་མགུལ་ཆིངས་གཟུངས་རྡོར་དང་བཅས་བཀོད། དེའི་སྟེང་དུ་ཐོད་པ་མཚན་ལྡན་ཀྱང་རིལ་བུས་བཀང་བ་དང༌། གསུང་དཀྱིལ་སོགས་བཤམས་བཀོད་སྔོན་དུ་འགྲོ་བས། གཉིས་པ་ལས་བྱང་གི་གཞུང་བསྲང་ཐིག་གདབ་ནས་བརྩམས་བདག་བསྐྱེད་དང་མདུན་བསྐྱེད་ཀྱི་བསྙེན་པ་བཅས་དང༌། དེ་ནས་ཐུན་གྲངས་ཀ་གང་བྱེད་པའི་བུམ་བསྐྱེད་ཁོ་ནར་འདོན་ལ། སློབ་དཔོན་གྱིས་གཟུངས་ཐག་འཛིན་བཞིན།

བསྙེན་པ་རྣམས་སྐབས་བསྟུན་གྱིས་བསགས་ལ་མཐར་དབྱངས་གསལ་རྟེན་སྙིང་ཡིག་བརྒྱ་བཅས་ཚར་གསུམ་རེ་དང༌། ཧཱུྃ། ཡེ་ཤེས་ལྷ་ཚོགས་སོགས་མཆོད་བསྟོད་བཤགས་པ་རྙིང་མ་སྤྱིའི་ལུགས་འདི་སྐབས་ཐུན་རེ་བཅད་པའི་མཐར་བཏོན་དགོས་ཤིང༌། ཐུན་སྔ་མའི་བདག་བསྐྱེད་བསྙེན་པའི་སྐབས་སྔགས་རྒྱུན་པ་རྣམས་སྡོད་ནས་ཚོགས་ཐེངས་རེ་རེའམ་གཉིས་རེ་ལ་བརྗེ་ལེན་སོགས་ཅི་བདེར་ཉིན་མཚན་ལ་རྒྱུན་མི་ཆད་པར་གལ་ཆེའོ། །དེའང་བདག་བསྐྱེད་བསྙེན་པ་མ་ཟིན་གྱི་བར་དུ་ཐུན་པ་རྣམས་ཀྱིས་ཚིགས་བདུན་གསོལ་འདེབས་དང༌། བསམ་པ་ལྷུན་འགྲུབ་གང་ཚར་བཏོན། ཐུན་བཟུང་དུས། དང་པོ་སྐྱབས་འགྲོ། དཀོན་མཆོག་གསུམ་དང་པདྨ་བཛྲ་རྩལ༔ ལན་གསུམ། བདག་བསྐྱེད་དང༌། བུམ་པའི་རིལ་བུ་ལ་ཡང་ཆབས་ཅིག་དམིགས་ཏེ་པདྨ་བཛྲ་སྦས་གསང་གི་སྒོམ་བཟླས་ཉུང་བསྡུས། ཨ་ཧཾ་ཨཱཿ སྭ་བྷཱ་ཝ་ཧོ༔ སྣང་སྲིད་རབ་འབྱམས་ཁྱབ་པའི་བནྡྷའི་དབུས༔ ༔པདྨ་ཉི་ཟླ་སོགས། ཨོཾ་པདྨ་བཛྲ་ཧཱུྃ༔ ཞེས་འབྲུ་དྲུག་ཁོ་ནས་ཐུན་རྒྱུན་རིང་བཟུང་བྱ། ཐུན་བརྗེ་མཚམས་སུ། གསར་སྡོད། ཐུན་རྗེས་མས་བསྙེན་པ་ལེན་དུས་ཐུན་པ་སྔོན་མ་རྣམས་ཀྱིས་དབྱངས་གསལ་རྟེན་སྙིང་ཡིག་བརྒྱ་ཚར་གསུམ་རེའི་མཐར། ཡེ་ཤེས་ལྷ་ཚོགས་ཀྱི་བཤགས་པ་བྱའོ། །དེ་ལྟ་བུའི་སྒྲུབ་པ་ཞག་བདུན་སོགས་ཅི་རིགས་པར་ཞག་གྲངས་ཚང་ཉིན་དེར་གསུང་དཀྱིལ་གྱི་བསྙེན་བའི་མཐར་སྔགས་རྒྱུན་ཐུན་པ་རྣམས་ཀྱིས་ཕྱག་གསུམ་བཅས་དཀྱིལ་འཁོར་དྲུང་དུ་འགྲེང་སྟེ་ཐལ་མོ་སྦྱར་བའི་བར་སྤོས་ཀྱི་རེང་བུ་འཛིན་བཞིན་དབྱངས་གསལ་རྟེན་སྙིང་ཡིག་བརྒྱ་སོགས་གསུམ། ཡེ་ཤེས་ལྷ་ཚོགས་སོགས་བརྗོད་ནས་གྲོལ་ཆོག །དེ་ནས་སྐོང་བཤགས་སོགས་ཚར་མཚམས། བླ་མ་རིག་འཛིན་སོགས་བརྗོད་བཞིན་སློབ་དཔོན་དང་ཚོགས་པས། དངོས་གྲུབ་ཀྱི་དབང་ལེན། དེའི་སྐབས་བུམ་པ། པུསྟ་ཀ །ཙཀླི་རྣམས་དང༌། རིལ་བུ་ཡང་དངོས་གྲུབ་ཀྱི་ཚུལ་དུ་ཞུ། འདི་མཚམས་ཁྲོམ་དབང་སོགས་དགོས་ནའང་མཐོང་རྒྱུན་བཞིན།

སྒོ་དབྱེ་སྔོན་གཏོར་བཏང་ནས། སྙིང་ཐིག་དབང་མོ་ཆེ་གཞུང་ལྟར་ལ། བུམ་དབང་སྐབས་རིལ་བུའི་བུམ་པས་དབང་བསྐུར་བ་དང༌། རིལ་བུའང་དེ་སྐབས་བཀྱེ་དགོས་ཤིང༌། དེ་ཕྱིན་གཞུང་ལྟར་མཐའ་རྒྱས་བྱ་བས་འགྲུབ་པའོ། །དགེ་བསྐུལ་ཕན་ཡོན་ཐོབ་ངེས་ཅན་ཡང་ངེས་པར་བྱེད་བཅུག་གོ །དེ་ནས་བཀའ་སྲུང་གཏོར་འབུལ་རྣམས་དང་ཚོགས་ཀྱི་འཁོར་ལོ་ལ་ལོངས་སྤྱོད། ལྷག་མ་བཏང་བ་དང༌། སྐུ་གསུམ་བླ་མ་མཁའ་འགྲོའི་ཚོགས༔ སོགས་དང༌། རྟེན་དང་གཏོར་མའི་སོགས། རྗེས་རིམ་རྣམས་དང༌། གཞུང་གི་འགྲོས་དང༌། བདེན་གྲུབ་མའང་བརྗོད་པར་བྱའོ། །ཡང་འདི་སྐབས་གནས་འདྲེན་སྤྲོ་ན་སྒྲུབ་པ་ཞག་ལྔའམ་དྲུག་ཙམ་གྱི་དུས་སྐབས་བབས་གང་བདེར་འདོན་ལུགས་ཟིན་བྲིས་རྒྱས་པའི་ནང་གསལ་བ་དེས་ཁྱབ། དེའང་བཞི་སྡེ་ཙམ་གྱིས་འདོན་པའམ་ཚོགས་ཆེན་གྱིས་གསུང་པ་ཅི་བདེར་བྱ། དེ་ནས་གསུམ་པ་སྒྲུབ་ཆེན་གེགས་སེལ་གཞན་དང་ཁོག་མཚུངས་དགོས་བཞིན། འདིར་ནི་འདི་ཉིད་ཀྱི་ཆ་ལག་ལྔ་པོ་ཡང་འདོན་དགོས་ཤིང༌། རང་དང་གཞན་གྱི་དོན་དུ་ཡང་འདོན་པར་སྤྲོ་ན་ཟིན་བྲིས་རྒྱས་པའི་ནང་གསལ་པདྨ་བཛྲ་དཀྱིལ་འཁོར་འབྲིང་པོའི་འདོན་ལུགས་བདག་མདུན་གཉིས་ཀྱི་གཞུང་བསྲང་བསྙེན་པ་ཚར་ནས། གུར་དྲག །སེང་གདོང་མ། རྟ་མགྲིན། ཛཾ་ནག །མ་ནིང་བཅས་ཀྱི་ལས་བྱང་རྣམས་བསྙེན་པའི་བར་དུ་འདོན། དེ་ནས། ཧཱུྃ་ཧྲཱིཿ ཡེ་ནས་རྣམ་དག་སོགས་ནས་ལྷག་མ་བཀྲ་ཤིས་བར་བརྗོད། སོ་སོའི་སྒྲུབ་གཏོར་ནི་ལས་བྱང་ལ་གསལ་བ་དེ་ལྟར་དང༌། འབུལ་གཏོར་རྣམས་དམར་གཏོར་བཞི་རེ་དང༌། གསེར་སྐྱེམས། ཛཾ་ནག་ལ་དཀར་གཏོར་བཅས་དེ་རྣམས་བསྟོད་པའི་མཐར་ཕུལ། ཛཾ་ནག་འབུལ་གཏོར་གཞི་མདུན་ཕུལ་དགོས། གྲོལ་ཉིན་གུར་དྲག་དང་མ་ནིང་གཉིས་ཀྱི་མཐའི་བསྐུལ། ཧཱུྃ་ཧྲཱིཿ དུས་གསུམ་སངས་རྒྱས་སོགས་དང༌། ཧཱུྃ། མ་ཧཱ་ཀ་ལ་སོགས་འདོན་ནས་རྟེན་གཏོར་ཕུལ། གཞན་རྣམས་ཀྱི་སྒྲུབ་གཏོར་རྣམས་ཕུལ་སྲོལ་མེད། ཅེས་པའང༌། སི་ཏུ་པདྨ་ཉིན་བྱེད་དབང་པོས།

འཇང་དྲུང་བ་སྤྲུལ་སྐུ་ཀརྨ་བསྟན་འཛིན་ཆོས་རྒྱལ་གྱི་བཞེད་ངོར་ཆེད་དུ་སྤེལ་བ་དགེའོ། །དེ་ལྟར་སངས་རྒྱས་གཉིས་པ་པད་འབྱུང་གི །བཀའ་གསང་དྲི་མེད་ཡང་སྙིང་འདུས་པའི་བཅུད། །གང་དེའི་སྒོ་ནས་འགྲོ་རྣམས་བྱང་ཆུབ་ལམ། །བཀོད་ཕྱིར་བུམ་པའི་སྒྲུབ་ཆེན་མྱོང་གྲོལ་གྱི། །མཐོང་ཐོས་དྲན་རེག་སྨིན་ཅིང་གྲོལ་བྱེད་འདི། །གཞན་ཕན་འབྲེལ་ཚད་དོན་ལྡན་སར་བཀོད་པ། །འདི་ཀ་གཞུང་དང་མཐུན་པར་བསྡེབས་པ་ལས། །རྒྱལ་བཀའ་བསླད་པའི་གཟུ་ལུམ་རས་ཆོད་ཀྱིས། །ནམ་ཡང་མ་གོས་དགེ་འདིས་འགྲོ་བའི་དོན། །རླབས་ཆེན་ཕྲིན་ལས་རྒྱས་པའི་དཔྱིད་འགྱུར་ཞིང༌། །ངེས་དོན་བསྟན་པ་མཐའ་རྒྱས་ཡུན་ཏུ་གནས། །རྣམ་ཀུན་དགེ་ལེགས་སྣང་བས་ཁྱབ་གྱུར་ཅིག །ཅེས་དཔལ་སྤུངས་ཆོས་འཁོར་གྱི་སྒྲུབ་གྲྭའི་ཡང་དབེན་ནས་སྤེལ་བ་ཡི་གེ་པ་ནི་ཕུན་ཚོགས་སྤྲུལ་སྐུའོ། །དགེ་ཞིང་བཀྲ་ཤིས་པར་གྱུར་ཅིག །སརྦ་མདྒ་ལམ།། །། ༈ ཟབ་ཆོས་རྡོ་རྗེ་གྲོ་ལོད་ཀྱི་བསྙེན་སྒྲུབ་ལས་གསུམ་གྱི་ཚུལ་དམིགས་རིམ་གསུང་རྒྱུན་བསྒྲིགས་ཆགས་ནོར་བུ་འོད་ལྡན་ཞེས་བྱ་བ་བཞུགས་སོ། །ན་མོ་པདྨ་ཀ་ར་ཡེ། ཆོས་དབྱིངས་འགྱུར་མེད་བདེ་བ་ཆེན་པོའི་ཀློང༌། །རྩལ་སྣང་མ་འགགས་ཆ་ལས་ཧེ་རུ་ཀ །འབར་བའི་ཁྲོ་རྒྱལ་རྡོ་རྗེ་གྲོ་བོ་ལོད། །རང་རིག་དབྱེར་མེད་ངོ་བོ་ཕྱག་འཚལ་འདུད། །ཅེས་ཆེད་དུ་བརྗོད་པ་སྔོན་དུ་བཏང་ནས། འདིར་ཨོ་རྒྱན་རྡོ་རྗེའི་བཀའ་ལས་བྱུང་བའི་ཟབ་ཆོས་བླ་མ་དྲག་པོའི་སྐོར་གྱི་དམིགས་རིམ་གསུང་རྒྱུན་བསྒྲིགས་ཆགས་གོ་བདེ་ཟིན་ཐོར་བཀོད་པ་ལ་རྩ་གསུམ་ལྷ་ཡིས་བཀས་གནང་བ་ཐོབ་པར་བྱིན་གྱིས་བརླབ་ཏུ་གསོལ༌། དེ་ལ་དང་པོ་བཅའ་བཤམས་འདོན་སྒྲིག་གི་རིམ་པ་ཟིན་བྲིས་ཟུར་གསལ་ལྟར་ལ། བསྙེན་སྒྲུབ། ཟློག་པ། མདོས་ཆེན་རྣམས་ཀྱི་བཅའ་འདོན་དང༌། དམིགས་པའི་འཕྲུལ་བཅས་སོ་སོའི་དབྱེ་བ་ངེས་པར་བྱས་ལ། དེ་ཡང་བདག་མདུན་ཐམས་ཅད་ལས་བྱང་དང་མཐུན་པའི་ལྷའི་དཀྱིལ་འཁོར་གསལ་བ་དང༌།

བླ་མ་སྤྱི་བོར་བསྒོམ་ཞིང་དམ་ཚིག་ལ་གནས་པ། རང་ལུས་ཡི་དམ་དུ་གསལ་བས་སྣང་སྲིད་ཐམས་ཅད་ལྷར་ཤེས་པ་དང༌། ཆོས་སྐྱོང་གྲོགས་སུ་བརྟེན་ཅིང་བཀའ་བརྒྱུད་ཀྱི་བསྟན་པ་སྤེལ་བ་དང༌། སེམས་ཅན་ལ་དམིགས་པའི་བྱང་ཆུབ་ཀྱི་སེམས་དང༌། བསྐྱེད་རྫོགས་ཟབ་མོའི་སྒྲུབ་པ་བརྩོན་འགྲུས་ཐང་ལྷོད་མེད་པར། ལྟ་སྒོམ་སྤྱོད་པ་ལ་གནས་ན་མཆོག་ཐུན་དངོས་གྲུབ་ཐོབ་པར་ངེས་སོ། །དེའང་འདོན་པ་དལ་བྲེལ་རན་པ། གདངས་དབྱངས་གསུང་རྒྱུན་དང་ལྡན་པ། རོལ་ཆ་སོགས་ཀྱང་སྐད་ཐོན་པ་ཁུངས་དང་འབྲེལ་བར། དལ་བྲེལ་རན་པ་བྱིན་ཆགས་པར་བྱས་ལ། ཐོག་མར་རང་ཉིད་པདྨ་བཛྲར་གསལ་བས། སྔོན་གཏོར་བྱིན་རླབས། གནས་བདག་ལ་གཏོར་མ། གསེར་སྐྱེམས་དང༌། བགེགས་ལ་གླུད་གཏོར་བསྔོ། ཧཱུྃ། བཀའ་བརྒྱུད་བླ་མའི་སོགས་རྩ་གསུམ་བདེན་པའི་བྱིན་རླབས་མཐུ་སྟོབས་ཀྱིས་གཉིས་འཛིན་འཁྲུལ་པའི་ཆ་ལས་བྱུང་བའི་གནོད་བྱེད་གདོན་བགེགས་རྣམས་བསྐྲད། སྟོང་ཉིད་ལྟ་བའི་གདེང་དང་ལྡན་པའི་ངང་ནས་མཚམས་བཅད་པ་དང༌། རང་ཉིད་ལྷ་ཡི་སྐུ་གསུམ་ལས་ཁྲོ་བོ་དང་ཁྲོ་མོ། ཐིག་ལེ་ཐིག་ཕྲན། རྡོ་རྗེ་མེ་རིའི་གུར་ཁང་དང་བཅས་སྣང་སྲིད་ལྷར་གསལ་གྱི་སྲུང་འཁོར་བསྒོམ། དེ་ནས་མདུན་གྱི་ནམ་མཁར་བླ་མ་སྐུ་གསུམ་ལྷ་ཚོགས་གསལ་བའི་དྲུང་དུ་སྐྱབས་སུ་འགྲོ་ཞིང༌། སེམས་བསྐྱེད་ཡན་ལག་བདུན་འབུལ་མཐར། སྐྱབས་ཡུལ་རྣམས་རང་ལ་བསྟིམ་ཞིང༌། སྡིག་སྒྲིབ་ཐམས་ཅད་སངས་ཀྱིས་དག་ནས། རང་རིག་གསལ་སྟོང་འཛིན་མེད་ཀྱི་ངོ་བོར་བསྐྱང་བར་བྱའོ། །དེ་ནས་བྱིན་འབེབས་པའི་སྐབས་སུ་རྩ་གསུམ་རྒྱལ་བའི་དཀྱིལ་འཁོར་རྣམས་མདུན་གྱི་ནམ་མཁར་སྤྲིན་གཏིབས་པ་ལྟར་བྱོན་ནས་སྣོད་བཅུད་ཐམས་ཅད་ཡེ་ཤེས་ལྷ་ཡི་དཀྱིལ་འཁོར་དུ་བསྒྱུར་ནས་གསང་གསུམ་རྡོ་རྗེའི་བྱིན་རླབས་དངོས་གྲུབ་རྣམས་རང་ལ་ཐིམ་ནས་དབྱེར་མེད་དུ་གྱུར་པ་དང༌། སྨན་རཀ་གཏོར་གསུམ་གྱིས་མཚོན་པའི་མཆོད་རྫས་རྣམས་ཟག་མེད་ཡེ་ཤེས་ཀྱི་བདུད་རྩིའི་རང་བཞིན་དུ་བྱིན་གྱིས་བརླབ།

དེ་ནས་ཕྱི་སྒྲུབ་ཀུན་བཟང་གི་ལས་བྱང་བཏོན་ལ། སྣང་སྲིད་ཐམས་ཅད་ལྷའི་རོལ་པར་གསལ་བའི་ངང་ནས། བདག་བསྐྱེད་སྟོང་ར་ཀུན་བཟང་ཡབ་ཡུམ་ཀྱི་རྩ་འཁོར་གནས་ལྷ་རྣམས་གསལ་བཏབ། ཡེ་ཤེས་སྤྱན་དྲངས་དམ་ཡེ་དབྱེར་མེད་ལ་མཆོད་བསྟོད་བྱ། བསྙེན་དམིགས་ནི། དབུ་མའི་ནང་སྙིང་ག་ཆོས་ཀྱི་འཁོར་ལོའི་དབུས་མི་བསྐྱོད་པའི་ཐུགས་ཀར་པད་ཟླའི་སྟེང་དུ་ཧཱུྃ་བོ་དྷི་ཙིཏྟའི་སྔགས་ཕྲེང་མཐིང་ཀ་གཡས་བསྐོར་གྱིས་འོད་ཟེར་སྤྲོ་བསྡུས་རྒྱལ་བའི་བྱིན་རླབས་དངོས་གྲུབ་ཐོབ་པར་མོས་ལ་ཁྱེར་སོག་སུམ་ལྡན་གྱི་ངང་ནས་དང་པོ་སྤྱན་འདྲེན་སྔགས་དང༌། དེ་ནས་རྒྱུན་བསྙེན་བཅས་བཟླའོ། །དེ་ནས་རིགས་ལྔ་སོ་སོར་གནས་འགྱུར་གྱི་བསྒོམ་པའི་ས་བོན་སྔགས་འཁོར་བསྐྱེད་བཟླས་རྣམས་བྱའོ། །དེ་ནས་ནང་སྒྲུབ་བླ་མའི་ལས་བྱང་གཞི་རྫོགས་རིམ་བསྒོམ་པ། ཡང་དག་དོན་སོགས་ཏིང་འཛིན་རྣམ་པ་གསུམ་དང༌། ལམ་བསྐྱེད་རིམ་ལ། མཁའ་དབྱིངས་ཡེ་ཤེས་ཀློང་ཡངས་སོགས་བདག་མདུན་གྱི་དཀྱིལ་འཁོར་གསལ་བ་ལ། གནས་གསུམ་འབྲུ་གསུམ་ཐུགས་ཀར་ས་བོན་སྔགས་འཁོར་དང་བཅས། སྐུ་གསུམ་བླ་མ་མཐོ་བརྩེགས་དང༌། འཁོར་དུ་མཁའ་འགྲོ་སྡེ་ལྔ་བསྐྱེད་པའི་བདག་མདུན་ཐུགས་ཀའི་ཧཱུྃ་ལས་ཛཿཡིག་ལྕགས་ཀྱུ་ལྟ་བུའི་འོད་ཟེར་འཕྲོས། ཕྱོགས་བཅུའི་ཞིང་ཁམས་རབ་འབྱམས་དང༌། ཁྱད་པར་དཔལ་རི་པདྨ་འོད་ཀྱི་གཞལ་ཡས་ནས་སྐུ་གསུམ་བླ་མ་ཡི་དམ་དཔའ་བོ་མཁའ་འགྲོ་ཆོས་སྐྱོང་རྣམས་ཀྱིས་བསྐོར་བ་མདུན་གྱི་ནམ་མཁར་བཀྲ་གསལ་ལམ་མེ་བྱོན་པར་དམིགས་ལ། སྤྱན་འདྲེན་སྔོན་བསྐལ་མ་ལན་གསུམ་དང༌། གདན་འབུལ། ཕྱག་འཚལ། ཕྱི་ནང་གསང་མཆོད། སྐོང་བཤགས། བསྟོད་པ་བཅས་དེ་ནས་ལྷ་ཚོགས་རྣམས་ཀྱི་སྐུ་ལས་འབྲུ་གསུམ་འཕྲོས། བདག་མདུན་དམ་ཚིག་པར་ཐིམ་པས་དབང་བཞི་ཐོབ། སྐུ་བཞི་མངོན་དུ་གྱུར་ནས་ལྷ་ཚོགས་རྣམས་ཀྱང་དབྱེར་མེད་ཆུ་ལ་ཆུ་བཞག་པ་ལྟར་མོས་ལ། བདག་མདུན་ཐུགས་ཀར་པདྨ་ཉི་ཟླའི་སྟེང་དུ་ཡེ་ཤེས་སེམས་དཔའི་ངོ་བོ་གསེར་གྱི་རྡོ་རྗེ་རྩེ་ལྔ་པའི་ལྟེ་བར་ཏིང་འཛིན་སེམས་དཔའ་ཧཱུྃ་གི་མཐར་སྔགས་ཕྲེང་མཐིང་ཀ་གཡས་སུ་འཁོར་བའི་རང་སྒྲའི་འོད་ཟེར་གྱིས་སངས་རྒྱས་བྱང་སེམས་བླ་མ་ཡི་དམ།

དཔའ་པོ། མཁའ་འགྲོ། ཆོས་སྐྱོང་རྣམས་མཆོད་ཅིང་དགྱེས། ཐུགས་དམ་གྱི་རྒྱུད་བསྐུལ་བར་དམིགས་ནས། དང་པོ་སྤྱན་འདྲེན་གྱི་སྔགས་བཟླས་ལ། སྐུ་གསུང་ཐུགས་ཀྱི་ངོ་བོ་སྐུ་དང༌། ཡིག་འབྲུ། ཕྱག་མཚན་རྣམས་ཆར་བབས་པ་བཞིན་རང་ལ་ཐིམ་པས་གསང་གསུམ་གྱི་བྱིན་རླབས་ཐོབ་པར་བསྒོམ། དེ་ནས་རྒྱུན་བསྙེན་བཟླས་ལ། ཡང་འོད་ཟེར་འཕྲོས། ཕྱི་སྣོད་ལྷའི་གཞལ་ཡས། ནང་བཅུད་འགྲོ་བ་རིགས་དྲུག །གཟུགས་ཅན་གཟུགས་མེད་དྲེགས་པ་ལྷ་སྲིན་རྣམས་ཀྱང་ལྷ་ཡི་རོལ་པར་བསྒྱུར་ནས་སྔགས་ཀྱི་སྒྲ་གདངས་ཀྱིས་འཇིག་རྟེན་ཐམས་ཅད་ཤིག་ཤིག་ཡོམ་ཡོམ་གཡོ་ཞིང༌། དེ་རྣམས་ཀྱི་སྡིག་སྒྲིབ་སྦྱངས། གདུག་སེམས་ཞི། མཐུ་སྟོབས་གཟི་བརྗིད། ཚེ་བསོད། དཔལ་འབྱོར་སྙན་གྲགས་དབང་ཐང་རྣམས་མཚོ་ལ་ཆར་བབས་པ་ལྟར་རང་ལ་ཐིམ་པར་མོས་ལ་སྔགས་བཟླའོ། །དེ་ནས་ཤོག་ཕྲན་ཚེ་སྒྲུབ་རང་ཉིད་པད་འབྱུང་ཡུམ་ཅན་གསལ་བའི་དྲན་རྫོགས་ཀྱི་འོད་ཟེར་སྤྲོ་བསྡུ་དང་བསྙེན་དམིགས་རྣམས་གཞུང་གསལ་ལྟར་སྔགས་བཟླ། མཐར་དམིགས་གཏད་མཚན་བྲལ་བློ་འདས་རྫོགས་པ་ཆེན་པོའི་ངང་དུ་བཞག་ནས་ལ་བཟླའོ། །གསང་སྒྲུབ་ནི། རང་ཉིད་བླ་མ་དྲག་པོར་བསྐྱེད་པ་དང༌། མདུན་བསྐྱེད་ཞི་བའི་གཡས་སུ་གུ་རུ་དྲག་པོ་བདག་མདུན་མཉམ་རྫོགས་སུ་གསལ་གདབ་པའི་འཁོར་དུ་སྡེ་བརྒྱད་ཀྱིས་བསྐོར་བ་བསྐྱེད་ལ་གཙོ་བོའི་གནས་གསུམ་འབྲུ་གསུམ་དང༌། ཁྱད་པར་ཐུགས་ཀའི་ཧཱུྃ་འོད་ཀྱིས་བསྐུལ་བའི་ཟངས་མདོག་དཔལ་གྱི་རི་བོ་ནས་ཡེ་ཤེས་སེམས་དཔའི་ཚོགས་སྤྱན་དྲངས། དམ་ཡེ་དབྱེར་མེད་དུ་གྱུར་པའི་ངང་ནས་མཆོད་བསྟོད་སོགས་བྱ། བདག་མདུན་ཐུགས་ཀར་པད་ཉིའི་སྟེང་དུ་རྡོ་རྗེ་དམར་པོ་རྩེ་ལྔ་པའི་ལྟེ་བར་ཧཱུྃ་གི་མཐར་ཨརྩིག་མཐིང་ཀ་གཡས་སུ་འཁོར་བའི་འོད་ཟེར་གྱིས་རྩ་གསུམ་ལྷ་ཚོགས་ཡེ་ཤེས་ཀྱི་ཁྲོ་རྒྱལ་རྣམས་མཆོད་ཅིང་དགྱེས་པ་བསྐྱེད། འགྲོ་བའི་སྒྲིབ་པ་སྦྱོང་བར་མོས་ལ། དང་པོ་སྤྱན་འདྲེན་སྔགས་ཤྲཱིཿཧེ་རུ་སོགས་བཟླ་བཞིན།

དྲག་པོའི་སྐུ་གསུང་ཐུགས་ཀྱི་རྣམ་པ་སྐུ་དང༌། ཡིག་འབྲུ། ཕྱག་མཚན་རྣམས་རང་ལ་ཐིམ་པས་སྟོབས་བཅུའི་ནུས་རྩལ་ཐོབ་པར་དམིགས། ཡང་སྔགས་ཕྲེང་གི་རང་སྒྲ་དང་འོད་ཟེར་ལས་བསྐལ་པའི་མེ་ཡི་ཚ་ཚ་འཕྲོས། སྣང་སྲིད་ཐམས་ཅད་དྲག་པོའི་སྐུར་བསྒྱུར་ནས། གཟུགས་ཅན་གཟུགས་མེད་ཀྱི་དགྲ་བགེགས་ཐམས་ཅད་མེ་ཡིས་བསྲེག་ཅིང་ལ་ལ་བརྒྱལ། ལ་ལའི་སྙིང་བཏོན་པ་སོགས་ཉམ་ཐག་པའི་ངང་ནས་དབང་མེད་དུ་བཀའ་དང་དམ་ལ་གནས་པར་མོས་ལ་རྒྱུན་བསྙེན་ཨརྩིག་བཟླ། དེ་ནས་ཕྲིན་ལས་བཞི་སྒྲུབ་དམིགས་པ་སྔ་དྲོར་ལྷ་དང་སྔགས་ཕྲེང་དཀར་པོའི་འོད་ཀྱི་འཕྲོ་འདུས་རང་དང་དམིགས་བྱའི་ནད་གདོན་བར་ཆད་ཐམས་ཅད་ཞི་ནས་འཆི་མེད་རིག་འཛིན་ཐོབ་པར་བསྒོམ་པ་དང༌། ཉིན་གུང་ལྷ་སྔགས་སེར་པོའི་སྤྲོ་བསྡུས་ཚེ་བསོད་དཔལ་འབྱོར་རྒྱས་པར་དམིགས། དགོང་ཀར་ལྷ་སྔགས་དམར་པོའི་འཕྲོ་འདུས་སྣང་སྲིད་དབང་དུ་སྡུད་པར་མོས། སྲོད་ལ་ལྷ་སྔགས་མཐིང་ནག་གི་ཚ་ཟེར་གྱིས་གནོད་བྱེད་བྱད་ཕུར་ཐམས་ཅད་བསྲེག་ཅིང་ཐལ་བར་བརླག་པར་བསམ་ལ་སྔགས་བཟླའོ། །དེ་ནས་སྔགས་ཤམ་འདོགས་སྐབས། དྲག་སྔགས་སྒྲ་འོད་རྔམ་ཟེར་གྱི་སྤྲོ་བསྡུས་སྡེ་བརྒྱད་རྣམས་ལ་ཕོག་པས་དམ་ཚིག་རྗེས་སུ་དྲན་པས་སྲོག་གི་སྙིང་པོ་ཕུལ། བཀའ་ཉན་བྲན་དུ་འཁོལ་ནས་ཕྲིན་ལས་ཆེད་དུ་བསྒྲུབ་པར་དམིགས་ལ་སྔགས་ཤམ་བཟླའོ། །དེ་ནས་དགོངས་གསོལ་དང་བཅས་དྲག་པོའི་ལྷ་ཚོགས་ཐུགས་དམ་གནད་བསྐུལ་གྱིས་ཕྲིན་བཅོལ་ཆེད་དུ་གཏོར་མ་འབུལ། ཡང་འཁོར་རྣམས་བསྐུལ་ལ་གཏོར་མ་གསེར་སྐྱེམས་དགྲ་ཕྱོགས་སུ་འབུལ། ཕྱི་ནང་གསང་གསུམ་བཟློག་པའི་མཐར་ཡང་དམར་གཏོར་འབུལ་ལ། དར་ནག་ལན་དགུར་བརྡེག །འབྱུང་ལྔ་སྟེང་འོག་བསྒྱུར་བས་དགྲ་བོ་ཐལ་བར་བརླག་པར་དམིགས་ལ་སྟོང་ཉིད་ཀྱི་ངང་དུ་བཞག །དེ་ནས་མཁའ་འགྲོའི་བསྐྱེད་རིམ་སྟོང་པའི་རང་མདངས་ཀྱི་རྩལ་དེ་ཉིད་ལས་ཡེ་ཤེས་ལྔའི་འོད་ཟེར་གུར་ཁྱིམ་དབུས་སུ། བདག་བསྐྱེད་གནས་འགྱུར་གྱི་མཚོ་རྒྱལ་མ་དང༌།

མདུན་བསྐྱེད་བླ་མའི་གཡོན་དུ་མཁའ་འགྲོ་བསྐྱེད་པའི་གནས་ལྷ་རྣམས་དང་བཅས་གསལ་བཏབ་པའི་གནས་གསུམ་འབྲུ་གསུམ་ཐུགས་ཀའི་ས་བོན་འོད་ཀྱིས་བསྐུལ་བའི་རང་འདྲ་ཡེ་ཤེས་པ་རྣམས་ཨོ་རྒྱན་མཁའ་སྤྱོད་གནས་ནས་སྤྱན་དྲངས་བདག་མདུན་ལ་ཐིམ་པར་དམིགས་ལ། དེ་ནས་ཕྱི་རིམ་འཁོར་ཚོགས་རྣམས་ཀྱང་བསྐྱེད་ལ་ཐུགས་སྲོག་གི་འོད་ཟེར་འཕྲོ་འདུས་དཔའ་བོ་མཁའ་འགྲོ་མ་རྣམས་སྤྱན་འདྲེན་བསྐྱེད་རིམ་དང༌། གདན་འབུལ། མཆོད་བསྐང༌། བཤགས་པ། བསྟོད་པ་བཅས། བསྙེན་དམིགས་གཞུང་ལྟར་གནས་ལྷ་སྔགས་ལྷ་ལྔའི་བྱིན་རླབས་ཐུགས་རྒྱུད་རིམ་བཞིན་བསྐུལ་ནས། སྙིང་ཁའི་གུ་རུའི་ཐུགས་ཀར་ཧཱུྃ་མཐར་མཁའ་འགྲོའི་བསྙེན་སྔགས་གཡོན་བསྐོར་དུ་དམིགས་ལ། འཕགས་མཆོད་འགྲོ་བའི་སྒྲིབ་སྦྱངས་སྣོད་བཅུད་དག་པ་གསུམ་ལྡན་ངང་ནས་སྔགས་བཟླའོ། །མཐར་སྔགས་ཕྲེང་རང་སྒྲ་དང་བཅས་གནས་ལྷ་རྣམས་བསྡུ་རིམ་གཞུང་ལྟར་མཐར་མི་རྟོག་པའི་ངང་དུ་བཞག་ལ། ཟུང་འཇུག་གི་ལྷ་སྐུར་ལྡང་ནས་ཚོགས་ལས་བམ་བསྒྲལ་གྱི་ཐ་ཚིག་བརྗོད་ཅིང༌། སྲུང་མ་རྣམས་ལ་བཀའ་བསྒོ། དགུག་གཞུག་ལན་གསུམ། རང་ལྷའི་ང་རྒྱལ་ལྡན་བཞིན་བམ་བསྒྲལ་ནས། སྐྱེ་མེད་ཀྱི་ངང་དུ་བསྟིམ་པ་སོགས་བྱ། ཞལ་བསྟབ་ཆ་ལྔ་དང༌། གཙང་ལྷག་བཅས་དྲུག་བཤམས་ལ་རིམ་པར་བསྟབས། རྣལ་འབྱོར་པ་རྣམས་གསལ་བ་གསུམ་ལྡན་གྱིས་ཚོགས་ལ་རོལ། སྤྱང་ཞོན་མར་ལྷག་གཏོར་བཏང་ལ་གཙང་གནས་སུ་བསྐྱལ། ཕྲིན་བཅོལ་དྲག་ཏུ་བྱའོ། །དེ་ནས་ཡང་གསང་ལས་མགོན་བསྒྲུབ་པ་ལ་རང་ཉིད་གསང་བདག་གསལ་བའི་སྤྱི་བོར་པད་འབྱུང་བསྐྱེད་ལ། རང་གི་ཐུགས་ཀར་སྔགས་ཕྲེང་དམིགས་པ་གཞུང་ལྟར་བཟླས་པ་དང༌། བསྡུ་རིམ་ཟུང་འཇུག་སྐུར་ལྡང་བའི། མདུན་བསྐྱེད་བླ་མའི་དྲུང་དུ་ལས་གཞུང་ལྟར་བདུད་མགོན་ཏྲཀྴད་ལ་ཡུམ་བཞི། བདུད་པོ་བརྒྱད། རུ་འདྲེན་བདུན་སོགས་འཁོར་དང་ཡང་འཁོར་མང་པོས་བསྐོར་བ་བསྐྱེད་ལ། རང་གི་ཐུགས་ཀ་ནས་འོད་ཟེར་ལྕགས་ཀྱུའི་དབྱིབས་དང༌།

མདུན་བསྐྱེད་ཀྱི་གནས་གསུམ་འབྲུ་གསུམ་དང༌། ཁྱད་པར་ཐུགས་ཀའི་ཧཱུྃ་ཧ་ཁོག་ནང་དུ་དུཿཡིག །དེ་ལས་འོད་ཟེར་འཕྲོས་པས་རང་བཞིན་གྱི་གནས་དང༌། རང་རང་གི་གནས་ཡུལ་རྣམས་ནས་མགོན་པོ་འཁོར་བཅས་སྤྱན་དྲངས་ཏེ་དམ་ཡེ་གཉིས་མེད་གྱུར་པ་ལ་ཕྱག་འཚལ། གདན་འབུལ་དང༌། དམ་བཞག་སྐབས་དམིགས་པ་གཞུང་ལྟར་གྱིས་ཁྱབ་ཅིང་མཆོད་བསྟོད་དང་བཅས། མགོན་པོའི་ཐུགས་ཀར་པད་ཉིའི་གདན་ལ་ཧཱུྃ་ཧ་ཁོག་ནང་དུཿཡིག །དེའི་མཐར་རྩ་སྔགས་དང་སྤྱི་དྲིལ་སྔགས་བཅས་དེ་རྣམས་མཐིང་ནག་འོད་ཀྱི་གཟི་མདངས་ལྡན་པ་གཡས་སུ་འཁོར་ཞིང༌། ཡུམ་བཞིའི་ཐུགས་ཀར་མཿ འཁོར་རྣམས་ལ་དུཿཡིག་རེ་བཅས་ཐམས་ཅད་ཁ་དོག་ནག་པོ་འོད་དང་ལྡན་པ་དེ་རྣམས་ལས་འོད་ཟེར་འཕྲོས། རང་འདྲའི་གཙོ་འཁོར་དཔག་ཏུ་མེད་པ་སྤྱན་དྲངས། མདུན་བསྐྱེད་ལ་ཐིམ་པར་དམིགས་ལ་སྤྱན་འདྲེན་གྱི་སྔགས་བཟླ། དེ་ནས་རང་ཡི་དམ་གསལ་བའི་ཐུགས་ཀའི་ས་བོན་ལས་འོད་ཟེར་སྔོན་པོ་སྤོས་རེང་གི་དུད་པ་ལྟར་ཞལ་ནས་ཐོན། མདུན་བསྐྱེད་གཙོ་འཁོར་གྱི་ཞལ་དུ་ཞུགས། སྔགས་འཁོར་ལ་ཕོག །མཆོད་པས་མཉེས། སླར་ཡང་སྔགས་ཕྲེང་འཕྲོས། ཞལ་ནས་ཐོན། རང་གི་ཞལ་དུ་ཞུགས། ཐུགས་ཀར་ཐིམ་པས་དཔལ་མགོན་དང་དབྱེར་མེད་པའི་མཐུ་སྟོབས་དང་ལྡན་པར་མོས་པ་དང༌། ཡང་བདག་མདུན་བར་སྔགས་ཕྲེང་དེ་ཉིད་མགལ་མེ་ལྟར་འཁོར་བཞིན་པའི་འོད་ཀྱིས་མདུན་བསྐྱེད་གཙོ་འཁོར་གྱི་ཐུགས་རྒྱུད་བསྐུལ་བས་སྤྲུལ་པ་ཡང་སྤྲུལ་གྲངས་མེད་འཕྲོས་ནས་དགྲ་བགེགས་བྱད་མ་ཐམས་ཅད་ཚར་བཅད་པའི་ཕྲིན་ལས་ཐོགས་མེད་བསྒྲུབ་པར་དམིགས་ལ་རྩ་སྔགས་དང་སྤྱི་དྲིལ་བཟླའོ། །རྩུབ་ཉམས་བྱུང་ན་མཐར་དམ་བཞག་གི་སྔགས་དམིགས་གཞུང་ལྟར་བཅས་ལ། གཏོར་འབུལ་དང་ཕྲིན་བཅོལ་རྩ་གསུམ་ལྷ་ཚོགས་ལ་སྐོང་རྫས་དངོས་འབྱོར་ཡིད་ཀྱི་ལོངས་སྤྱོད། ཡིད་སྤྲུལ་མཆོད་སྤྲིན་རབ་འབྱམས་རྒྱ་མཚོ་བློ་ཡིས་བླངས་ཏེ་ཚིག་དོན་ལྟར་དམིགས་ནས་འབུལ། དེ་ནས་ནོར་སྒྲུབ་ལ། རང་ཉིད་པད་འབྱུང་གསལ་བའི།

མདུན་བསྐྱེད་བླ་མའི་དྲུང་དུ་ཛམ་ལྷ་ཡབ་ཡུམ་རིགས་བདག་དང་བཅས་གསལ་གདབ་ལ་ཐུགས་ཀར་རིན་པོ་ཆེའི་ལྟེ་བར་བྷྲཱུྃ་ཡིག་མཐར་སྔགས་ཕྲེང་གསེར་མདོག་གཡས་སུ་འཁོར་བའི་འོད་ཀྱིས་བསྐུལ་བའི་ལྕང་ལོ་ཅན་ནས་ཛམ་ལྷ་འཁོར་བཅས་སྤྱན་དྲངས་ནས་མདུན་བསྐྱེད་ལ་བསྟིམས་ཤིང༌། ཐུགས་ཀའི་སྔགས་ཕྲེང་འཁོར་བའི་འོད་ཟེར་འཕྲོ་འདུས་ལྷ་མི་ཀླུ་ཡི་ལོངས་སྤྱོད་ཐམས་ཅད་ཆར་བཞིན་བབས་ནས་བདག་མདུན་ལ་ཐིམ་པར་དམིགས་ནས་སྔགས་བཟླའོ། །མཐར་མཆོད་བསྟོད་བྱ། དེ་ནས་ཟབ་གནད་ཡང་གསང་སྙན་བརྒྱུད་ཟངས་སྦུབ་མའི་བསྐྱེད་རྫོགས་ཀྱི་རིམ་པ། ལྷ་བསྐྱེད། སྔགས་བཟླས། རྫོགས་ཆེན་ལ་ཕབ་པ་སྟེ། དང་པོ་ཐ་མལ་གྱི་ཞེན་འཛིན་རྣམས་སྟོང་ཉིད་ཀྱི་ངང་དུ་སྦྱངས་ནས། རང་མདངས་མ་འགགས་རིག་བའི་རང་རྩལ་ལས་སྣང་སྟོང་སྒྱུ་མ་ལྟ་བུའི་ངང་ནས། ཕྱི་སྟོང་རང་ཉིད་རྡོ་རྗེ་གྲོ་ལོད་དང༌། མཁའ་འགྲོ་སེང་གདོང་འཁྲིལ་སྦྱོར་ཅན་དུ་བསྒོམ་པའི། རིགས་བདག་ཕྱག་མཚན་གྱི་གནས་ལྷ་རྣམས་གསལ་གདབ། རྩ་གསུམ་འཁོར་ལོ་ལྔའི་གནས་ལྷ་རྣམས་ཀྱང་བསྐྱེད་ལ། དང་པོ་ཐུགས་ཀའི་གུ་རུ་ཡབ་ཡུམ་ཀྱི་ས་བོན་ཧཱུྃ་མཐར་སྔགས་ཕྲེང་གཡས་སུ་འཁོར་བར་དམིགས་ལ། དེ་ལས་འོད་འཕྲོས། རྒྱལ་བ་མཆོད། འགྲོ་བའི་སྒྲིབ་པ་སྦྱངས། ཚུར་འདུས་རང་ལ་ཐིམ་པས་མཆོག་ཐུན་དངོས་གྲུབ་ཐོབ་པར་མོས་ལ་སྔགས་བཟླ། དེ་ནས་དུང་ཁང་གི་སྣང་མཐའ་ཡབ་ཡུམ་གྱི་ས་བོན་ཧྲཱིཿདང་སྔགས་འཁོར་ལས་འོད་ཟེར་སྤྲོ་བསྡུ་སོགས་ཀྱང་གོང་བཞིན་བྱས་ལ་བཟླའོ། །མགྲིན་འཁོར་འཇིག་རྟེན་དབང་ཕྱུག་སོགས་གཞན་རྣམས་ལའང༌། དེའི་རིགས་འགྲེས་དམིགས་པས་ཁྱབ། དེ་ནས་རིམ་པས་ཕྱི་སྣོད་དང༌། ནང་བཅུད། འཁོར་འདས་སྣང་སྲིད། འགྲོ་བ་རིགས་དྲུག་རྣམས་ཡེ་ཤེས་ལྷའི་རོལ་པར་བསྒྱུར་ནས་སྔགས་བཟླའོ། །དེ་ནས་ཚིག་དོན་ལྟར། གང་ཤར་ཐམས་ཅད་བློ་འདས་བརྗོད་མེད་ལྷན་སྐྱེས་ཀུན་ཏུ་བཟང་པོའི་ཀློང་དུ་ཤར་གྲོལ་དུས་མཉམ་གྱི་ཉམས་ལེན་བསྐྱང་ལ།

དྲག་དམིགས་ཀྱི་སྐབས་ལྷ་ཚོགས་རྣམས་ལྷག་པར་ཁྲོས་རྔམ་ཟིལ་དང་ལྡན་པ་བསྐྱེད་ལ། སྔར་ལྟར་ཐུགས་ཀའི་གུ་རུའི་ས་བོན་མཐར་དྲག་སྔགས་གཉིས་ཀྱིས་བསྐོར་བ་དེའི་རང་སྒྲ་དང་འོད་ཟེར་གྱིས་གཟུགས་ཅན་གཟུགས་མེད་ཐམས་ཅན་རང་ལ་བསྟིམ། དྲག་པོ་ཆེན་པོའི་མཐུ་རྩལ་ནུས་སྟོབས་ཐམས་ཅད་རྫོགས་པར་མོས་ལ་སྔགས་བཟླ། གནས་ལྷ་རྣམས་ཀྱང་ཁྲོ་བོར་གནས་འགྱུར་གྱི་སོ་སོར་སྔགས་འཁོར་སྤྲོ་བསྡུ་སོགས་གོང་ལྟར་བྱས་ལ་སྔགས་བཟླའོ། །མཐར་ཕྱག་མཚན་རྣམས་སྤྲོ་བསྡུས་གནོད་བྱེད་ཐམས་ཅད་ཚར་བཅད་རྗེས་འཛིན་གྱི་ཕྲིན་ལས་ཐོགས་པ་མེད་པ་འགྲུབ་པར་བསམ། དེ་ནས་ཟབ་ཆོས་རྣམས་ཀྱི་རྣོ་མཚོན་ཡས་ཟོར་ཆེན་མོ་སྲིད་གསུམ་བརླག་བྱེད་ཀྱི་དམིགས་པའི་བསྒྱུར་ཁ་རྣམས་ནི་གཞུང་ཉིད་དུ་གསལ་བ་དེ་ཡིས་ཁྱབ་པར་གདའ། འདིའི་སྐབས་ཞི་དྲག་གི་ལས་བྱང་བསྙེན་སྔགས་རྣམས་ཀྱི་མཐར་སྔགས་ཤམ་འདོགས་སྐབས། ལག་གཡས་ཟླ་བ་གཡོན་ཉི་མའི་མཐིལ་དུ་གནོད་བྱེད་ཐམས་ཅད་ཐལ་མོ་བརྡབ་པས་རྗེས་མེད་སོང་བར་མོས། མཐར་མི་དམིགས་པའི་ངང་དུ་བཞག་པ་སོགས་རིགས་འགྲེའོ། །དེ་ནས་སྲིད་གསུམ་གཏིང་ཟློག་སྐབས། མདུན་བསྐྱེད་འབྱུང་བ་རིམ་བརྩེགས་སྟེང་དུ་དྲག་པོ་ལ་ལྷ་ཚོགས་རྣམས་ཚིག་དོན་ཇི་ལྟར་བསྐྱེད་ལ། སྦས་གསང་གི་ཁྲོ་ཚོགས་རྣམས་བཞེངས་བསྐུལ་དང༌། མངའ་གསོལ་སྨན་རཀ་གཏོར་མཆོད་སྦྲེང་བ་དང༌། བསྒྲལ་ལས་སྐབས། བདག་མདུན་གྱི་བར་ལྕགས་ཁང་ནང་དགྲ་བགེགས་འགུགས་གཞུག་དྲག་ཏུ་བྱ་ཞིང༌། ཕུར་བསྐྱེད་གནས་ལྷ་དང་བཅས་དམིགས་ནས། ལྷ་དབྱེ་ཞིང༌། ཕུར་པས་བསྒྲལ་ལ། དུག་ལྔ་ཡེ་ཤེས་ཀྱི་ངོ་བོར་བསྒྱུར་ནས་ཞལ་བསྟབ་དྲག་པོའི་ལས་བསྐུལ་བཏོན། བཟློག་པའི་ཕྲིན་བཅོལ་སྐབས་གཏོར་འབུལ་རྣམས་དང༌། ཏྲཀྴད་དགྲ་ཆོས་གཏོར་ཟད་ཀྱི་དྲག་བསྐུལ་བཅས་བྱ། རིགས་ལྔའི་ཟློག་པ་ནི། དེ་ཁོ་ན་ཉིད་ཀྱི་ཟློག་པ་ཟབ་མོ་སྟེ་སྟོང་ཉིད་ལྟ་བའི་གདེང་དང་ལྡན་པའི་ངང་ནས་བྱའོ། །དེ་ནས་ཚེ་སྒྲུབ་འཆི་མེད་བཙན་རྫོང་སྐབས།

རང་ལྷར་གསལ་བའི་རིགས་བདག་དང༌། གནས་ལྷ་ཚེ་དཔག་རིགས་ལྔ་ཡབ་ཡུམ་བཅས་བསྐྱེད་བསྟིམ་གཞུང་ལྟར་དང༌། བསྙེན་པའི་སྐབས་ཐུགས་སྲོག་འོད་ཟེར་སྤྲོ་བསྡུས་རང་གི་བླ་ཚེ་ཡར་བ། འཐོར་བ་སོགས་དང༌། འབྱུང་བ་ལྔའི་དྭངས་བཅུད། སྐྱེ་འགྲོའི་ཚེ་བསོད། རྒྱལ་བའི་བྱིན་རླབས་རྣམས་བསྡུས་ནས་རང་ལ་ཐིམ་པར་བསྒོམ་ཞིང་སྔགས་བཟླའོ། །མཐར་དབྱངས་གསལ་རྟེན་འབྲེལ་སྙིང་པོ། ཡིག་བརྒྱས་ལྷག་ཆད་ཁ་བསྐང༌། ཡེ་ཤེས་ལྷ་ཚོགས་སོགས་བཏོན། འདིར་མཆོད་བསྟོད་བཤགས་པ་སོགས་དོན་ཚང་བ་ཉིད་དོ། །དེ་ནས་ལུས་སྣང་ལྷ་སྐུ་སོགས་བསྡུ་རིམ་དང་དམིགས་མེད་གྱི་ངང་དུ་མཉམ་པར་བཞག་ལ། སླར་ཟུང་འཇུག་གི་སྐུར་ལྡང་ནས། ཀུན་བཟང་ནང་གི་བཀྲ་ཤིས་བརྗོད་ཅིང་རྒྱུན་སྤྱོད་བྱའོ། །དེ་ནས་གཏོར་རྒྱག་སྐབས་འདོན་ཆ་རྣམས་ཉིན་ལྟར་ལ་གཏིང་ཟློག་གི་ཕྲིན་བཅོལ་ཚར་འཕྲལ་རྩ་གསུམ་དང༌། དཀར་ཕྱོགས་སྐྱོང་བ་རྣམས་ལ་ལམ་སེལ་གྱི་ཆེད་དུ་རིན་ཆེན་གསེར་སྐྱེམས་འབུལ་ནས་མདོས་དང་ཟོར་གྱི་ལམ་ཕྱེས་པར་བཅོལ་ཏེ། བསྐང་བའི་ཐ་ཚིག་བརྗོད་ལ་སྐོང་རྫས་གཏོར་མ་སྣང་སྲིད་ཀྱི་འདོད་ཡོན་ནམ་མཁའ་མཛོད་བཞིན་འབུལ་བས་གང་བཅོལ་ཕྲིན་ལས་མཛད་པ་དམ་བཅས་པར་མོས་ལ། ཟོར་སྐབས་མདོས་ཀྱི་སྒོ་དབྱེ་དང༌། དེ་མིན་ཡི་དམ་ཆོས་སྐྱོང་བསྐུལ་གྱི་སྐབས་བཟློག་གཏོར་གཉིས་བསྐུལ་ཙམ་གྱིས་འཐུས་པས། འབོད་དོ་ཞེས་ཏྲཀྴད་ཞལ་ཆེམས་ལས་འགྱེད་དང༌། བསྐུལ་ལོ་རྦད་དོ་ཞེས་ཡི་དམ་བསྐུལ་བཅས་བཏོན་མཐར། མདོས་ཟོར་རྣམས་རིམ་བཞིན་བཏེགས་ནས། རྩ་གསུམ་རྒྱལ་བའི་དཀྱིལ་འཁོར་མདུན་གྱི་ནམ་མཁར་བཞུགས་པ་ལ་གཏོར་མ་དགྲ་བགེགས་ཀྱི་ཤ་ཁྲག་ཏུ་གྱུར་པ་དམིགས་ཏེ་ཕུལ་བས་དགྱེས་པར་རོལ་ཞིང་རྣལ་འབྱོར་པའི་མགོན་སྐྱབས་དཔུང་གཉེན་སྡོང་གྲོགས་ལྷག་པར་མཛད་བའི་མཐུ་རྩལ་ནུས་པ་ཐོགས་མེད་བསྟན་པའི་ཐུགས་དམ་གྱི་རྒྱུད་བསྐུལ། ལྷག་མ་ནད་མཚོན། དུག་རླངས། མེ་དཔུང༌། དྲེགས་པ་སྡེ་བརྒྱད་དམག་ཚོགས།

མི་བསྲུན་པའི་དམག་དཔུང་དུ་གྱུར་ཅིང་སྟེང་འོག་བར་གསུམ་སྤྲིན་ཆེན་རླུང་གིས་བསྐྱོད་པ་བཞིན་དུ་སྔོན་དུ་ལས་མགོན་འཁོར་བཅས་དང༌། དེ་ནས་གུ་རུ་དྲག་པོ་ཁྲོ་ཆེན་རྡོ་རྗེ་གཏུམ་པོའི་ལྷ་ཚོགས་ཐམས་ཅད་མངོན་སྤྱོད་ཀྱི་ལས་ལ་མྱུར་མགྱོགས་བཟོད་དཀའི་གཟི་བྱིན་འབར་བ་དང་ལྡན་པས་ཁམས་གསུམ་གཡོ་བ་དང་བཅས་ཏེ་དགྲ་ཡུལ་དུ་ཆས་པར་དམིགས་ལ། རྣལ་འབྱོར་པ་རྣམས་ལྷའི་ང་རྒྱལ་ལ་གནས་བཞིན་དྲག་སྔགས་བཟླ་ཞིང་སེར་འཕྲེང་རྔམ་བརྗིད་དང་བཅས་ཕྱི་རོལ་གོམ་པའམ། ཡང་ན་འདོམ་ཉེར་ལྔའི་སར་དཔག་ནས་ཟོར་ཆས་རྣམས་བཀོད། རྩ་གསུམ་ལྷ་ཚོགས་ནམ་མཁར་བཞུགས་པ་རྣམས་ཀྱིས་གཟུང་པར་མཛད་ནས་ལེགས་ཉེས་ཀྱི་སྟངས་འཛིན། དམ་ཚིག་གི་རྗེས་གཅོད་པའི་ཕྱིར་ཁོང་ནས་ཡུས་པའི་གདུང་བ་དྲག་པོའི་ང་རོ་དང་བཅས་ཏེ་སློབ་དཔོན་གྱིས་བཞེས་མཛོད། དེ་ནས་དྲག་པོའི་ལྷ་ཚོགས་རྣམས་མངོན་སྤྱོད་ཀྱི་ལས་ལ་དགོངས་པའི་ཁྲོས་འཁྲུགས་རྔམ་པའི་སྐུར་བཞེངས་པ་དང་བཅས་ཕྲིན་ལས་མཛད་པར་མོས་ལ། རང་ལྷའི་ང་རྒྱལ་བཅས། ཟློག་པ་རྐྱང་པའི་སྐབས་རང་བཟོ་མངོན་སྤྱོད་ཟོར་ལས་དགོས་ཤིང༌། དེ་མིན་མདོས་ཆེན་དང་ཟློག་པ་འབྲེལ་སྐབས་ཡས་ཟོར་ནང་ལྟར་ཟོར་འཕེན་ནས། རྦད་སྔགས་འདོན་བཞིན་པར་རིམ་གྱིས་ལིདྒ་ལ་བརྡེག །དེ་ནས་ལས་མགོན་རྦད་བསྐུལ། མ་ཧཱ་ཀཱ་ལ་སོགས་ཀྱི་མཐར་མདོས་ཆེན་དང༌། བཟློག་གཏོར་འཕང༌། ཡི་དམ་དྲག་བསྐུལ། རྡོ་རྗེ་དྲེགས་འཇོམས་སོགས་དང༌། ཁྲོ་རྒྱལ་འབར་བའི་བཟློག་མཐར་དྲག་པོའི་ཟློག་གཏོར་བརྡེག་ལ་བསྐལ་པའི་མེ་ལྟར་འབར་པའི་ཀློང་ནས་ནད་མཚོན་དུག་གི་སྤྲིན་ཕུང་གཏིབ་བཞིན་པའི་ངང༌། འབྱུང་བཞིའི་དཀྱིལ་འཁོར་ཡང་སྟེང་འོག་བསྒྱུར་ཅིང་དྲེགས་བྱེད་ཀྱི་དམག་ཚོགས་རྣམས་ཀྱིས་གང་ལ་དམིགས་པའི་དགྲ་བོ་ས་གཞི་ཡུལ་མཁར་དང་བཅས་མིང་རུས་རྗེས་ཤུལ་ཙམ་ཡང་མེད་པར་ཐལ་བ་རྡུལ་ཕྲན་བཞིན་དུ་བརླག་པར་དམིགས། དེ་ནས་རིགས་ལྔའི་གཏོར་ཟློག་འདོན་ཞིང༌།

བསྒྲལ་བྱ་སྒྲོལ་བྱེད་ཐམས་ཅད་དམིགས་མེད་སྟོང་ཆེན་ཀུན་བཟང་ཀློང་དུ་མཉམ་པར་བཞག དེ་ནས་རང་ལྷར་གསལ་བའི་སྐུ་ལས་ཁྲོ་བོ་ཁྲོ་མོ་རྡོ་རྗེ་མཚོན་ཆ་མེ་རིའི་རྭ་གུར་གྱིས་སྲུང་འཁོར་བསྒོམ་ལ་ཕྱི་མིག་མི་ལྟ་བར་ཐོ་བཙུགས་ནས་ཕྱི་ལམ་བཅད། གདོན་བགེགས་རྣམས་བསྐལ་པའི་བར་དུ་མི་ལྡང་བར་གཏོར་བྲོ་བརྡུང་ལ་མནན། སྣོད་ཁ་གྱེན་དུ་བསྟན་ལ་མེ་ཏོག་འཐོར། སྒྲུབ་ཁང་ནང་དུ་ཕྱིན་ལ་རྩ་གསུམ་རྒྱལ་བའི་དཀྱིལ་འཁོར་གྱི་ལྷ་ཚོགས་རྣམས་ཀྱིས་བསྟན་དགྲ་བསྒྲལ་ནས། བསྟན་པའི་རྒྱལ་མཚན་མི་ནུབ་སྲིད་རྩེར་བསྒྲེང་པའི་ཕྲིན་ལས་ཡིད་བཞིན་འགྲུབ་པའི་ཐུགས་དགྱེས་པའི་འཛུམ་ཞལ་གྱི་མདངས་བསྟན། གསུང་དགྱེས་པའི་གད་མོའི་དབྱངས་སྒྲོག །སྐུ་དགྱེས་པའི་གར་དགུའི་རོལ་སྟབས་དང་བཅས་སྔར་བཞིན་རྟེན་ལ་བཞུགས་པའི་དྲུང་དུ་རྒྱལ་དབྱངས་གྱེར་ཞིང་མེ་ཏོག་འཐོར་ལ། དགྲ་སོད་ཕྱེ་མར་ཕུལ་སྐབས་འདིར་སྤྲོ་ན་ལས་བཞིའི་མེ་ཏོག་བླུགས་པ་སོགས་སྐབས་དང་བསྟུན། ཚེ་འགུགས་དང༌། དངོས་གྲུབ་རྫས་ལ་རོལ། ལྷག་ཆད་ཁ་བསྐང༌། ཡེ་ཤེས་ལྷ་ཚོགས་སོགས་དང༌། དངོས་གྲུབ་དབང་བླང་གི་དམིགས་པ་བླ་མ་ཞི་བ་ལྟར་འདོན་བསྒོམ་དང༌། རྟེན་གཏོར་བྱིན་རླབས་ཞུ་ཞིང༌། རྟེན་དང་གཏོར་མའི་ལྷ་ཚོགས་སོགས་མདུན་བསྐྱེད་དཀྱིལ་འཁོར་པ་རང་ལ་བསྟིམ། ལུས་སྣང་ལྷ་སྐུ་སོགས་རྫོགས་རིམ་ཀ་དག་སྤྲོས་བྲལ་གྱི་ངང་དུ་བཞག །སླར་ཡང་ཟུང་འཇུག་གི་སྐུར་ལྡང་ནས། བཀྲ་ཤིས་བརྗོད་ཅིང་མེ་ཏོག་འཐོར་བ་སོགས་བསྔོ་བ་སྨོན་ལམ་སོགས་བྱ་ཞིང་རྒྱུན་སྤྱོད་ལ་འཇུག་ནས། གཏང་རག་ཏུ་ལྷ་བསང་བཏང་པ་སོགས་བྱའོ། །སྨྲས་པ། དེ་ལྟར་ཡང་གསང་ཐུགས་ཏིག་ཟབ་མོ་ཡི། །སྙིང་པོའི་ཡང་སྙིང་བླ་མེད་བསྐྱེད་རྫོགས་ལམ། །གསལ་བྱེད་གནད་ཀྱི་མན་ངག་བཀའ་རྒྱ་ཅན། །གཏེར་ཆེན་མཆོག་དང་ཆོས་བདག་བརྒྱུད་བཅས་ཀྱི། །ཞལ་གདམས་གསུང་རྒྱུན་ཀུན་གྱི་བཅུད་བསྡུས་པ། །འཁྲུལ་མེད་ཕྱོགས་གཅིག་བཀོད་པའི་དགེ་གང་དེས། །བསྟན་པ་མི་ནུབ་རྒྱལ་མཚན་བསྒྲེང་བ་དང༌། །བསྟན་འཛིན་ཕྲིན་ལས་རྒྱས་པའི་དཔལ་ཐོབ་ཅིང༌། །གསང་སྔགས་སྦས་འོས་གསལ་བྱས་ནོངས་པའི་ཚོགས། །དག་ཚངས་གསོལ་ཞིང་དུས་བབ་ཟབ་ཆོས་ཀྱིས། །འགྲོ་དོན་མཐར་ཕྱིན་མཁའ་ཁྱབ་ལུས་ཅན་རྣམས། །ཀུན་ཏུ་བཟང་པོའི་ས་ལ་རེག་གྱུར་ཅིག

།ཅེས་པའང་གུ་རུ་པདྨའི་མཚན་གྱི་བྱིན་རླབས་ཆ་ཙམ་ཐོབ་པ་སི་ཏུ་པདྨ་ཉིན་བྱེད་དབང་པོས་བཀོད་པ་སྟེ། སྐལ་ལྡན་རྣམས་ལ་སྤེལ་ཞིང༌། དམ་མེད་ལོག་ལྟ་ཅན་ལ་གསང་རྒྱ་དགོས་པ་སྟེ། སྲུང་མ་རྣམས་ཀྱིས་མེལ་ཚེ་མ་གཡེལ་ཅིག །ས་མ་ཡ་རཀྵ།། །། ༈ ཡོངས་དགེ་མི་འགྱུར་རྡོ་རྗེ་དྲག་པོ་ནུས་ལྡན་རྩལ་གྱི་ཟབ་གཏེར་ཁྲོ་རྒྱལ་རྡོ་རྗེ་གྲོ་ལོད་རྩལ་གྱི་དཀྱིལ་འཁོར་ཆེན་པོའི་ཞལ་ཕྱེའི་སྐབས་བཅའ་ཐབས་དང་འདོན་འགྲིགས་ཀྱི་རིམ་པ་མཐོང་བས་དོན་རྟོགས་རབ་གསལ་ཕན་བདེའི་མེ་ལོང་ཞེས་བྱ་བ་བཞུགས་སོ། །ན་མོ་གུ་རུ་ལོ་ཀ་རྟོ་ར་བཛྲ་ཡ། འདིར་རྩ་གསུམ་གྱི་བསྙེན་སྒྲུབ་མཐར་ཕྱིན་པའི་རྣལ་འབྱོར་པ་དམ་ཚིག་ལྡན་ཞིང༌། བསྟན་པ་དང་བླ་མར་གུས་པ། སེམས་ཅན་ལ་བརྩེ་བ་དག་གིས་དྲག་པོའི་ལས་བརྩམ་པར་བྱ་སྟེ། དང་པོ། རྩ་གསུམ་ལྷ་ཚོགས་བྲིས་འབུར་གྱི་རྟེན་བཤམས་པའི་དྲུང་དུ། མཆོད་རྟེན་བང་རིམ་གསུམ་བྱས་ལ། གོང་མར་ཟ་འོག་གི་སྟན་ཁེབ་ཁར། དབུས་སུ་དར་དཀར་པོ་ཁ་གང་སྟེང༌། བླ་མ་ཞི་བ་ལ། དབུས་དང་ཕྱོགས་མཚམས་བརྒྱད་ལ། འབྲུ་དཀར་དགུ་ཚོམ་བཀོད། གཡས་སུ་དར་དམར་ཁ་གང་སྟེང༌། ཡི་དམ་དྲག་པོ་ལ། འབྲུ་དམར་པོའི་དགུ་ཚོམ་དང༌། དེའི་གཡས་ངོས་སུ་ཛཾ་ལྷར། དར་སེར་ཁ་གང་སྟེང༌། འབྲུ་སེར་པོའི་དགུ་ཚོམ་བཀོད། ཞི་བའི་གཡོན་དུ། ཆོས་སྐྱོང་ལ་དར་ནག་པོ་ཁ་གང་སྟེང༌། འབྲུ་ནག་གི་ལྔ་ཚོམ་དང༌། དེ་ཕྱིར་ཕྱོགས་མཚམས་ལ་ཚོམ་བུ་བརྒྱད་བཀོད། དེ་རྣམས་སོ་སོའི་ཁར་མཉྫུ་ཡོད་ཀྱང་ལེགས། མེད་ཀྱང་རུང་ལ། དབུས་སུ་ཤེལ་ལམ་དངུལ་སྣོད་དུ་བླ་མའི་རྟེན་གཏོར་ཚེའི་བུམ་པ་ཁ་རྒྱན་ཤིང་ལོ་དང་རིན་པོ་ཆེའི་རྒྱན་དང༌། ལྟོ་བ་པད་འདབ་བརྒྱད་ཁ་གྱེན་བསྟན་ཅན། གཤམ་དུ་ཚེ་རིལ་རིན་ཆེན་རྒྱན་ལྡན་སྤུངས། རྩེ་རྒྱན་ལ་ཤིང་ལོ་དང༌། དབུས་སུ་མེ་ཏོག་དཀར་ལ་དམར་མདངས་ཅན་གྱི་ཟེའུ་འབྲུའི་སྟེང༌། ཐོད་ཆབ། དེ་སྟེང་གསེར་གྱི་རྡོ་རྗེ་རྩེ་ལྔ། རྩེར་ཉི་ཟླ་ནོར་བུ་དང༌།

མཐའ་སྐོར་མདུན་དུ། ཕྱོགས་བཞིར་མཁའ་འགྲོ་སྡེ་ལྔའི་དཀར་བཤོས་ལྔ་ལ་དཀར། སྔོ། སེར། དམར། ལྗང་གི་རྒྱན་གཉིས་ཅན། ཕྱོགས་མདོག་བྱ། བར་མཚམས་སུ་ཚེ་རིལ་བྱུར་བུར་སྤུངས། མདུན་གཡས་གཡོན་ལ་ཐབས་ཤེས་རྫས། ཤ་དང༌། ཆང༌། ཚེ་རིལ། ཚེ་ཆང༌། ཚེ་མདའ་རྒྱན་ལྡན་ཡང་གཟུག །ཞི་བའི་གཡས་ལ་ཟངས་སྣོད་དུ། ཡི་དམ་རྟེན་གཏོར་ཐོག་མདེལ་དབྱིབས་ཟུར་གསུམ་རྣོ་དབལ་ཅན་མེ་རིས་བརྒྱན་པ། རྩེ་རྒྱན་དང་ཕྲག་རྒྱན་ལ་མེ་རི་ཡེ་ཤེས་ལྔའི་མཚོན་བྱེད་ཅན་གྱི། དབུས་སུ་མེ་ཏོག་དམར་སྨུག་གི་ཟེའུ་འབྲུའི་སྟེང༌། གནམ་ལྕགས་རྡོ་རྗེ་རྩེ་དགུ་དང༌། ཕུར་པ། དེ་གཉིས་ཀྱི་སྟེང་བྱ་ཁྱུང་དང༌། ལྕགས་སྡིག་གིས་མཚན་པ། མཐའ་སྐོར་དུ་སྡེ་བརྒྱད་དམར་གཏོར་མེ་རི་ཅན་བརྒྱད། བར་མཚམས་སུ་ཟས་སྣ་བསྐང་བ་བཤམས། དེའི་གཡས་ངོས་དངུལ་སྣོད་དུ་ཛཾ་གཏོར་ཟན་འབྲུ་བཞིའི་སྟེང་ནོར་བུ་སུམ་བརྩེགས་མར་ཚོན་རྒྱན་དང༌། རྩེ་རྒྱན་ཤིང་ལོ་དང༌། དབུས་སུ་མེ་ཏོག་སེར་སྐྱའི་སྟེང༌། ཤིང་ཏོག་དང༌། ནེའུ་ལེ་ནོར་བུ་སྐྱུག་པ་བཅས། གཏོར་མའི་མཐའ་བསྐོར། ཞོ། འོ་མ། སྦྲང༌། ཞག་དང་ཚིལ། རྐང་མར་དང་གཞན་ཡང་ཟས་སྣ་སྤུངས་པ་བཀོད། བླ་མའི་གཡོན་དུ། མཁའ་འགྲོའི་རྟེན་ཚེ་མདའ་ལ་དར་སྣ་ལྔ་བཏགས་པར་སོ་སོར་སིནྡྷུ་རའི་མཁའ་འགྲོའི་སྔགས་བྱང་བྲིས་པ་དང༌། བྱ་རྒོད་ལྤགས་པ་དྲི་བཟང་བྱུགས་ནས་དྲིལ་བ་དང༌། གཞན་ཡང་མེ་ལོང༌། རིན་ཆེན་སྣ་ལྔ་སོགས་ཀྱང་བཏགས་ལ་བུམ་པའམ་སྣོད་འབྲུས་བཀང་བའི་ནང་འཛུག །དེའི་གཡོན་དུ། ལྕགས་སམ་ཟངས་སྣོད་དུ། འབྲུ་ནག་གི་ལས་མགོན་རྟེན་གཏོར་ཟུར་གསུམ་མེ་རི་ཅན། རྩེ་རྒྱན་ཡི་དམ་ལྟར་ལ། དབུས་སུ་པདྨ་སྔོ་ནག་གི་ལྟེ་བར། རུ་དར་དང༌། ཞགས་པ། ལྕགས་ཀྱུ་དང༌། དགྲ་སྙིང་བཅས་དང༌། མཐའ་སྐོར་ཡུམ་བཞིར་ཟུར་གསུམ་བཞི། དེ་རྒྱབ་ཕྱོགས་དང་མཚམས་སུ་བདུད་མགོན་དམར་གཏོར་བརྒྱད། དེ་རྣམས་མེ་རི་དང༌། གཙོ་འཁོར་ཐམས་ཅད་ལ་ཤ་དར་བཙུག །བར་མཚམས་ཟས་སྣ་སྤུངས་པ་བཅས།

ཕྱིའི་རྟེན་རྫས་དང༌། ནང་གི་རྟེན་རྫས་བྱ་ནག་ཁྱི་ནག །ལུག་ནག་གི་ཙིཏྟའི་རྩ་སྦུབས་ནང་རྩ་སྔགས་དང་སྤྱི་དྲིལ་བྲིས་ལ། དར་དཀར་དམར་མཐིང་གསུམ་གྱིས་དྲིལ། མདུང་དར། ཞགས་པ། ལྕགས་ཀྱུ། དགྲ་སྙིང་སོགས་བྲིས་པའམ་དངོས་སུ་བཤམས། མེད་ཀྱང་རུང་བ་ལས་ཅི་བྱ། དེ་ལྟར་རྟེན་གཏོར་བཞི་ཀར་སྨུག་རྩི་བྱུག །སྟེགས་བར་མ་རྟེན་ཁེབ་ཁར། གཡས་སུ་བདུད་རྩི་དབུས་སུ་མཆོད་གཏོར་ཟུར་གསུམ་ཅན་ལ། མར་རྩི་དང་དཀར་ཐིག་མར་རྒྱན། རྩེར་ཉི་ཟླ་ནོར་བུ་བཅས། གཡོན་དུ་རཀྟ། དེ་རྣམས་ལ་རྩ་བརྒྱད་སྟོང་སྦྱར་ཆོས་སྨན་སེལ་མེད་བཏབ། སྒྲོན་ཐུར་གཉིས་སམ་གཅིག །མདུན་ངོས་གཡས་ནས་མཆོད་ཡོན་སོགས་ཉེར་སྤྱོད་རྣམས་གཙང་ཞིང་ཡིད་འོང་ཕྲེང་ཚར་བཤམས། སྟེགས་ཞབས་མར་སྟག་ལྤགས་སྟེང༌། དབུས་སུ་ལྕགས་སྣོད་ཡངས་པའི་ནང་ས་ཡིས་ཞལ་བ་བྱས། ལྟེ་བར་ཧོམ་ཁུང་བྲིས་པའི་ནང་འཛུད་རྒྱུ་སོགས་ཤོག་ལིང་སྤར་མའམ་བྲིས་པ་བཞི་ལ། བསྟན་པའི་སྤྱི་དགྲའམ། དམིགས་བསལ་དགྲ་མིང་བྲིས་ལ། སྐབས་འདིར་སློབ་དཔོན་གྱིས། ལིང་ཁྲུས་དང༌། ལྕགས་ཁང་ནང་བཅུག །རང་མདུན་ཨེ་སོགས་དང༌། འགུགས་གཞུག་གསུམ། ལྷ་དབྱེ་དང༌། གུ་གུལ་བདུག་དགྲ་བོ་དངོས་སུ་བསམ་ལ། ཤོག་ལིང་གཅིག་གཏོར་མའི་འོག་ཏུ་མནན། དེ་སྟེང་ཡི་དམ་གཏོར་ཟློག་གནམ་ལྕགས་ཐོག་མདེལ་དབྱིབས་ཟུར་གསུམ་རྣོ་དབལ་ཅན། དུག་ཁྲག་བྱུག་པ། མེ་རིས་བརྒྱན། རྩེར་དབུ་རྩང༌། སྐེད་པར་ཕྱག་རྩང་གཉིས། ཤ་དར་ལིང་གས་བརྒྱན། མཚེ་དང་ཡུངས་ཀར་ནག་བཙུག །རྒྱབ་ངོས་སུ་མེ་སྒྲོན་གཉིས་ཀྱང་བཙུགས། རྩེ་ཁྲ་མེ་རིས་ཕྲེང་སྐོར་ཅན་དང༌། གྲོ་ལོད་ཙཀླིའི་སྟེང་དར་གདུགས་དམར་སྨུག །ཡུ་བས་དཀྱིལ་ལ་བཙུག་པ། རྡོ་རྗེ་ཕྱེད་པ་རྩེ་དགུའི་ཏོག་བྱ། མཐའ་སྐོར་ཕྱོགས་མཚམས་སྡེ་བརྒྱད་དམར་གཏོར་མེ་རི་ཅན་བརྒྱད་ལ་རྩང་ཐུར་གསུམ་རེ་དང༌། ཤ་དར། ལིདྒ། མཚེ་དང་ཡུངས་ཀར་ནག་བཙུགས། མཐའ་བསྐོར་གྱི་མུ་ཁྱུད་ལ་ཕོ་ཉ་ལས་མཁན་གྱི་ཚུལ་དུ་རྩང་ཕུར་དམར་ནག་ལ་དུག་ཁྲག་གིས་སྦགས་པ་ཉེར་བརྒྱད་སྲིན་མོ་འགྲོས་སུ་བཙུག

།དེ་མཐར་འོག་ནས་རིམ་བཞིན་བསྣོལ། སེར་དཀར། དམར་ནག །ལྗང་གི་འབྱུང་བ་གོ་ལྡོག་ལྟར་དཀྲི་བའམ། ཡང་ན་སྔོ་དམར་གྱི་སྐུད་པས་འཚུབས་མ་རིས་སུ་དཀྲི། རྩེར་ཤ་དར། ལིདྒ་ཁྲག་རྐང་གིས་བརྒྱན། ནང་སྐོར་རྣམས་སུ་མི་རོ་དང༌། ལྷུ་དུམ་སོགས་ཀྱང་བཀྲམ་ལ། དུར་ཁྲོད་ཀྱི་བཀོད་པ་ལ་བརྗིད་ལྡན་རྔམ་བརྗིད་ཅན་བྱ། དེའི་མཐའ་སྐོར་རམ། ཟུར་དུ་ཟངས་ལྕགས་ཀྱི་སྣོད་གཅིག་གམ་སོ་སོའི་ནང་དུ། གཏོར་ཟོར་ཐོག་མདེལ་དབྱིབས་ཅན་དབུ་ལ་རྩང་གསུམ་རེ་དང༌། མཚེ་ཡུངས་བཙུགས་པ་བཤམས། གཡོན་དུ་ལྕགས་སྣོད་ཡངས་པའི་ནང་སའི་ཞལ་ལ་དང༌། ཧོམ་ཁུང་བྲིས་པའི་ནང་ཤོག་ལིང་བཅུག་ལ། སྟེང་དུ་ཆོས་སྐྱོང་ཟློག་གཏོར་ཟུར་གསུམ་རྣོ་དབལ་ཅན། རྩེར་ཏྲཀྴད་ཙཀླི། དར་གདུགས་ནག་པོ་ཏོག་གོང་ལྟར། མཐའ་མར་ཡུམ་བཞིའི་དམར་གཏོར་མདུན་རྒྱབ་གཡས་གཡོན་བཀོད། དེའི་མཐར་ཕྱོགས་དང་མཚམས་སུ་བདུད་མགོན་བརྒྱད་ཀྱི་དམར་གཏོར་བཅས་ཐམས་ཅད་ལ་དུག་ཁྲག་བྱུག་ཅིང་མེ་རི་དང༌། ལྕགས་རི་ལ་རྩང་ཕུར་བཙུག་པ་ལ་སོགས་གོང་བཞིན་ཡི་དམ་གྱི་རྒྱས་བཀབ་པའི་ཆད་ལྷག་མ་སོང་བར་ངེས་པར་བྱ། འདི་ལ་གཏོར་ཟོར་དགུ་པོ་དེ་མི་དགོས། ཡི་དམ་གྱི་གཡས་སུ། ཤིང་གི་ཁྲིའི་ཁར། སྐོང་གཏོར་གྱི་འོག་གཞི་ས་ལ་བྱས་པའི་འབྱུང་བཞི་བང་རིམ་བཞི་དང་ལྡན་པའི་སྟེང་དུ་རི་རབ། དེའི་ཕྱོགས་བཞིར། ཤར་གླིང་ཟླ་གམ། ལྷོ་གླིང་སོག་ཀ །ནུབ་གླིང་ཟླུམ་པོ། བྱང་དུ་གྲུ་བཞི་གླིང་ཕྲན་བརྒྱད་བཅས་དང༌། རི་རབ་སྟེང་དུ་ཏྲཀྴད་གཏོར་མ་ཟུར་གསུམ་ཆེ་བ་མེ་རི་ཅན། གླིང་བཞིའི་སྟེང་དུ་མ་གཤིན་དམར་གཏོར་བཞི། གླིང་ཕྲན་བརྒྱད་སྟེང་བདུད་མགོན་དམར་གཏོར་བརྒྱད། དེ་རྣམས་ལ་དུག་ཁྲག་བྱུག་ལ་མེ་རིས་བརྒྱན། བང་རིམ་དང་པོའི་མཐར། བཀྲ་ཤིས་རྟགས་བརྒྱད་དང་རྫས་བརྒྱད། རྒྱལ་སྲིད་སྣ་བདུན་གྱི་ཙཀླི་བཙུགས་ས་དང་ཟན་སྤར་རེ་ཡང་བཏབ། བྱང་ཤར་ཟླ་བ་དང༌། ལྷོ་ནུབ་ཉི་མ། ཕྲེང་སྐོར་གྱི་མཆོད་རྫས་སོགས་དཀོར་ཆས་སྣ་ཚོགས་པའི་རིགས་རྣམས་དང༌།

དར་ཚོན་སྟག་གཟིག་རས་མོ་རྣམས་སྙུག་རྩེར་འཕྱར་བ་བཙུགས། བང་རིམ་གཉིས་པར་ཁྱུང་འབྲུག་སེང་སོགས་བྱ་རིགས་འདབ་ཆགས་རྣམས་དང༌། བང་རིམ་གསུམ་པར་སྟག་གཟིག་དོམ་སོགས་གཅན་གཟན་རྣམས་དང༌། བང་རིམ་བཞི་པར་གླང་ཆེན་བསེ་རུ། རྟ་མཆོག་སོགས་རི་དྭགས་དང་གཡུང་དྭགས་སོགས་ཐམས་ཅད་སྤར་དུ་བཏབ་ལ་སྒྲོས་ལྡན་བར་མཚམས་མེད་པར་བཀོད། ཕྱི་སྐོར་བའི་ལྕགས་རིའི་སྟེང་རྩང་ཕུར་དུག་ཁྲག་གིས་སྦགས་པ་ཉེར་བརྒྱད་སྲིན་མོ་འགྲོས་སུ་བཙུགས་པའི་རྩེར་ལིདྒ་ཤ་དང༌། ཁྲག་ཀོང་དང༌། མཚམས་བཞིར་མར་མེ་བཞི། སྤོས་ཐུར་བཞི་བཅས་བཙུགས། བར་མཚམས་རྣམས་སུ་ཟས་སྣ་དང༌། རིན་ཆེན་ཕྱེ་མ། དར་སྣ། སྨན་སྣ་སོགས་སྤུངས། སྟེང་དུ་དར་གདུགས་སྔོ་ནག །ཡུ་བ་རི་རབ་ལ་བཙུག་པ། དེ་སྟེང་བླ་མ་སྐུ་གསུམ་དང་མཁའ་འགྲོ་སྡེ་ལྔའི་ཙཀླི་སྟེང་དར་དམར་གདུགས། དེ་སྟེང་རིགས་ལྔ་དང་རིགས་གསུམ་མགོན་པོའི་ཙཀླིའི་སྟེང་དར་གདུགས་དཀར་པོ་རིན་པོ་ཆེའི་ཏོག་ཅན། དེ་རྣམས་ལྟ་ན་སྡུག་ཅིང་ཡིད་དུ་འོང་བར་བྱ། གཏོར་ཆེན་གསུམ་གྱི་མདུན། གཡས་ན་ཁྲག་གི་མཆོད་ཡོན། དབང་ལྔའི་མེ་ཏོག །གུ་གུལ་དང་ཚིལ་ཆེན་བདུག་སྤོས། མར་ནག་གི་སྣང་གསལ། ཁྲག་ཞག་གི་དྲི་ཆབ། ཤ་ཁྲག་གིས་སྦགས་པའི་བཤོས་བུ་ཟུར་གསུམ། ཐོད་རྔ་དང༌། རྐང་གླིང་གི་རོལ་མོ་བཤམ། པད་སྣོད་ཡངས་པར་འབྲུ་བཅུད་སྦྱར་བའི་ཚོགས་བམ་གཟུགས་རྒྱན་ལྡན་ལ། སྟོབས་ལྡན་ཤ །མྱོས་བྱེད་ཆང་དང༌། བཟའ་བཅའ་སྣ་ཚོགས་ཀྱིས་བསྐོར་བ་བཤམས། ཡི་དམ་གཏོར་འབུལ་དམར་གཏོར་གཉིས་དང༌། གསེར་སྐྱེམས། ཡང་དམར་གཏོར་གཅིག་བཅས་དང༌། ལས་མགོན་གཏོར་འབུལ་དམར་གཏོར་གཅིག །བསྐང་བ་དམར་གཏོར་དང་དཀར་གཏོར། ཛཾ་ལྷར་དཀར་གཏོར། དེ་རྣམས་གཏོར་ཆེན་རྣམས་ཀྱི་ཐད་དུ་བཤམས། བཟློག་པའི་སྐབས་མངའ་གསོལ་གཏོར་ཆུང་བདུན། ཕྲིན་བཅོལ་གཏོར་ཆུང་བདུན་རྣམས་ལ་ཟངས་ལྕགས་སྣོད་བཅུ་བཞི་འཛོམས་ན་དང༌། ཡང་ན་སྣོད་རེའི་ནང་གཏོར་མ་བདུན་རེ་བཤམས་པས་འཐུས།

ཏྲཀྴད་གཏོར་འབུལ་ཡང་བཤམས། ལར་ཟློག་པའི་གྲངས་དང་བསྟུན་པའི་གཏོར་མ་བཤམས་ལུགས་གོང་ལྟར་བྱ་བ་སྨོས་མ་དགོས། ལས་ཕུར། གཡབ་དར། རྡོར་དྲིལ། གསེར་སྐྱེམས་བརྡར་རྒྱུ། གཏོར་གྲི། བསང་ཆུ་འཐོར་གཡབ་སོགས་ཀྱང་བཀོད། གཞི་མདུན་སྟེགས་ཀྱི་ཁར། སྔོན་འགྲོའི་དཀར་གཏོར་དང་གསེར་སྐྱེམས། གླུད་གཟུགས་གཡས་གཡོན་བཤོས་བུ། ཏིང་ལོ། རྒྱབ་ཏུ་ཆངས་བུ། ཤ་དུམ་འབྲུ་སྣ་བཏབ་པ་བཤམ། ལར་དཀར་གཏོར་ནང་འབྲུ་སྣ་དང༌། དམར་གཏོར་ལ་ཤ་དུམ། ཕུད་སྐྱེམས་ལའང་འབྲུ་སྣ་བཏབ་པ་བཅས་ཀུན་ལ་དགོས། གཞི་དྲུང་གང་བདེར། རེ་ནག་གམ། རས་ནག་སྟེང་ཧོམ་ཁུང་ནང༌། སླར་ཟོར་ལེན་བཞག་རྒྱུའི་ཤོག་ལིང་དང༌། སྦྱིན་སྲེག་བླུག་ནའམ་གཏོར་རྒྱག་ཉིན་བསྒྲལ་ལས་སྐབས། ཞལ་བསྟབ་རྒྱུའི་ཤོག་ལིང་བཅས་འོག་ཏུ་བཅུག །དེ་སྟེང་ཟན་ལིང་རེ། བཟློག་པ་ཚར་གྲངས་དང་བསྟུན་བསྒྲལ་ལས་རྒྱུར་རིམ་གྱིས་བཞག་དགོས། དབྱེ་རྫས་བྱ་རོག་སྒྲོ་དང༌། འུག་སྒྲོ་བཀོད། ཡང་ཉེ་ལོག་གང་བདེར་ཉིན་བསྟར་གྱི་མཆོད་འབྲུ། ཆུ་གཙང༌། བདུག་སྤོས་དང༌། མར་མེ། ཞལ་ཟས། དྲག་བཤོས། མཐེབ་སྐྱུ། དམ་རྫས། བདུད་རྩི། ལིདྒ་ཟན་སྤར་ཅན་དུག་ཁྲག་གིས་བྱུག་པ། གལ་ཆེ་ན་དགྲ་མིང་བཅུག་པ་མང་པོ་དང༌། དམར་གཏོར་ཆུང་ངུ་འགའ་ཞིག་དང༌། བམ་ཚོགས། སྔོན་འགྲོ་དཀར་བགེགས། གཏོར་འབུལ་རྣམས་སོགས་ཞག་ཤས་ཀྱི་མཁོ་ཆས་ཀྱང་འདུ་བགྱིས་ལ། གཞན་ཡང་ཞི་བ་དང་དྲག་པོའི་སྤྱན་གཟིགས་དཀོར་ཆས་ཅི་འབྱོར་པས་མཛེས་ཤིང་རྔམ་པར་བརྒྱན། རྡོ་རྗེ་སློབ་དཔོན་མདུན། རྡོ་དྲིལ་ཐོད་ཌཱ། གཡབ་དར། ཡུངས་ཀར། ནས་བཟེད་བཀོད། ལས་ཀྱི་རྡོ་རྗེའི་མདུན་སྤོས་ཁང་དང་སྤོས་ཤིང༌། གུ་གུལ་དཀར་ནག །ཏིང་བུ་དང༌། ཆབ་བུམ། ཞལ་དཀྲིས་སོགས་བཤམས། རྔ་ཆེན། སིལ་སྦུབས། རྐང་གླིང༌། དུང་དམར། རྒྱ་གླིང༌། དུང་དཀར་སོགས་གང་འཛོམས་བྱ། དེ་ལྟར་གཙང་སྦྲ་དང་བཅས་བཤམས་ལེགས་པར་གྲུབ་ནས་སྤོས་དང༌། ཆབ་ཀྱིས་བསང༌། ཕྱི་ནང་གི་འགྲུལ་བཅད། རྣལ་འབྱོར་པ་རྣམས་བདེ་བའི་སྟན་ལ་འགོད།

༈ ཉིན་དང་པོར་ཚིག་བདུན་གསོལ་འདེབས། བསམ་པ་ལྷུན་གྲུབ། བརྒྱུད་འདེབས། དཀར་བགེགས་ནས་རིམ་པ་ལྟར་བཏོན་ལ། མཆོད་རྫས་བྱིན་རླབས་སྔགས་མཐར་རོལ་མོ་མཚམས་རྒྱག་གིས། ཨ་ཨཱཿ ཡང་དག་དོན་སོགས་ནས་ཡེ་ཤེས་གསང་བ། ཤོག་ཕྲན། གྲོ་ལོད། མཁའ་འགྲོ། ཚོགས་ལས། ཏྲཀྴད་མཐར་སྐོང་བ་བཅས་དང༌། ཛཾ་སེར། དེ་ནས་ཚེ་འགུགས་བཀྲ་ཤིས་བཅས་བརྗོད། རོལ་མོ་རྔ་ཚིག་གཤམ་གསལ་ལྟར་བྱ། མ་མགོན་རྒྱུན་གཏོར་སྐབས་དང་བསྟུན། ༈ དེ་ནས་ཉིན་བཞིན་འདོན་འགྲིགས་ལ། དང་པོ་ཚིག་བདུན་མ། བསམ་ལྷུན། བརྒྱུད་འདེབས་སྲིད་ཞི་མ་དང༌། སྤྲོ་ན་ཡང་དག་རྫོགས་སངས་དང༌། ལྕང་ལོ་ཅན་སོགས། དེ་ནས་སྔོན་གཏོར། ཨོཾ་ཨཱཿཧཱུྃ། རིན་ཆེན་སྣོད་མཆོག་སོགས་ནས་བྱིན་རླབས་སྐབས་བྲན་རྒྱུ་འདི་ཕྱིན་ཐམས་ཅད་ལ་ངེས་དགོས། ཧཱུྃ་སྟེང་གི་ལྷ་དང་སོགས་ལ་ཤྩཽ་ཀ་རེའི་མཚམས་དྲིལ་གསིལ། འདིའང་རིགས་འགྲེ་བྱེད། པཱུ་ཛ་ཁ་ཧི་ནས། དཀར་གཏོར་དང༌། སྐྱེམས་ཕུད་ཕུལ། སིལ་སྙན་ཞི་རོལ་སུམ་འཕར་མཐར་བཞག

ཌཱ་དྲིལ། འདི་ནས་བཀྲ་ཤིས་ཡན་སུམ་འཕར་ཐམས་ཅད་ལ་རོལ་རྟགས་འདི་བཞིན་ནོ། །བགེགས་གཏོར་ཧཱུྃ་བྷྱོ། ང་ནི་པདྨ་བཛྲ་ནས། བྱིན་རླབས་དང༌། ཐམས་ཅད་ཀྱི་འགུགས་པའི་རྒྱ་བྱེད་པ་འདིའང་རིགས་འགྲེ་དགོས། ན་མོ་དཀོན་མཆོག་གསུམ་སོགས། དྲིལ། སྔགས་བཅས་ལན་གསུམ། སམྦྷ་ར་གཡས་མཆོག་སྦྱིན། གཡོན་སེ་གོལ་བཅས་ལས་རྡོར་གྱིས་ཆུ་སྦྲེང༌། བྷྱོ་བི་ཤྭ་ལ་ཐལ་མོ་ཁ་གྱེན་བསྟན། སྔགས་གཉིས་ཀར་གསུམ་རེ། ཧཱུྃ་ཉོན་ཅིག་སོགས། དྲིལ་གསིལ་དང༌། ཏ་ཡ་ཕཊཿ ནས། སྦུབ་ཆོལ་འབེབས། བགེགས་གཏོར་ཕྱི་རོལ་དུ་ཕུལ། གུ་གུལ་བདུག དྲིལ་གསིལ་དང་ཡུངས་ཀར་གྱིས་བྲབ། གཡབ་དར་གཡུགས། ཕཊ་དྲག་པོ་བརྗོད་ལ་ཚེས་བཅུ་གསང་འདུས་དང་གྲོ་ལོད་གཞུང་གི་རོལ་ཆེན་ཉིན་བཞིན་རེས་མོས་ཀྱིས་མཐར་སུམ་བརྡུང་གིས། བགེགས་བསྐྲད། བཀའ་བརྒྱུད་བླ་མ་དང་མཚམས་གཅོད་རྣམ་རྟོག་གཉིས་འཛིན་སྐབས་གུ་གུལ་གནས་དང་ཡོ་བྱད་ལ་འཐུལ་ཞིང༌། ཤཱིནྟཾ་ཀུ་རུ་ཨཱ་ནས། དྲིལ། རོལ་མོ་འབེབས་མཐར། ༡༢༣ ༣ ༡༢ ༣ སྲུང་འཁོར་རང་རིག་བླ་མ་སོགས། ཨ་ཨཱཿ ནས། རོལ་མོ་འབེབས་མཐར། ༡༢༣ ༣ ༡༢ ༣ ཐལ་སྦྱར། སྐྱབས་འགྲོ། ཆོས་སྐུ་ལོངས་སྐུ་སོགས་ལན་གསུམ། སྐུ་གསུམ་བླ་མའི་སོགས། ཡན་ལག་བདུན་པའི་མཐར། རོལ་ཆེན་ཌཱ་དྲིལ་བཅས། བྱིན་འབེབས་སྤྱན་འདྲེན་རྣམས་ཀྱི་ཐོག་མཐའ་དགོས་པ་རིགས་འགྲེའོ། །མཐར་སུམ་བརྡུང་འཛག་ཆེ་རྡེག་བཅས། བྱིན་འབེབས། བཞི་དྲིལ། སྐྱེ་མེད་ཆོས་དབྱིངས་ནས། འཁོར་ལོས་སྒྱུར་བ་ལན་གསུམ་དང༌། རྒྱལ་བ་རབ་འབྱམས་ནས། སིདྡྷི་ཛཿཧཱུྃ། ཌཱ་དྲིལ། རོལ་མོ་འབེབས་སུམ་བརྡུང༌། དལ་རན་འདིར་བཤམས་མཆོད་རྫས་སོགས། སྔགས་ཀྱི་བྱིན་རླབས་རྣམས་ལན་གསུམ་རེ་མཆོད་རྫས་ཐམས་ཅད་ལ་སྨན་རཀ་འཐོར་མཐར། རོལ་མོ་འབེབས་སུམ་བརྡུང༌། ཕྱི་སྒྲུབ་ཀུན་བཟང༌། ཧཱུྃ་འཁོར་འདས་ཡེ་སྟོང་སོགས་ནས། ལུས་ལྷ་རྩ་འཁོར་བསྐྱེད་པ་བཅས། དྲིལ། སྔགས་མཐར། ཌཱ་དྲིལ། རོལ་མོ་འབེབས་སུམ་བརྡུང༌། འཁོར་འདས་ཡེ་སྟོང་ཀློང་ཆེན་ནས།

སྤྱན་འདྲེན་སྔགས་མཐར། ཌཱ་དྲིལ། རོལ་མོ་འབེབས་མཐར། ༡ ༡༢༢ ༡༢ ༡༢༢ ༡༢ སྟོང་གསུམ་སྟོང་སོགས། བཞུགས་གསོལ། ཕྱག་འཚལ་མཆོད། བསྐང༌། བཤགས་པ། མཚམས་རྒྱག ། བསྟོད་པ། ཆོས་དབྱིངས་རྒྱལ་བ་ནས། སིལ་སྙན་འབེབས་བཞག་རོལ། བསྙེན་པ་དང་པོར། སྤྱན་འདྲེན་སྔགས། ཨོཾ་ཨཱཿཧཱུྃ་བོ་དྷི་ཙིཏྟ་ནས། ཛཿཧཱུྃ་བྃ་ཧོཿཉེར་ལྔ་བར། རྒྱུན་བསྙེན་གོང་ལྟར་གྱི་ཧཱུྃ་བྷྱོ་ཧཱུྃ་གི་བར་སུམ་བརྒྱ་བཟླ། དེ་ནས་རིགས་ལྔའི་བསྐྱེད་བཟླས་རྣམས་ལ་རྔ་མི་བསྐུལ། དེ་ནས་ནང་སྒྲུབ་ཡེ་ཤེས་གསང་བའི་གཞི་རྫོགས་རིམ་བསྒོམ་པ་ནི། སིལ་སྙན་སུམ་བརྡུང༌། ཨ་ཨ་ཨཱཿ ཡང་དག་དོན་ནི་སོགས་དང༌། ལམ་བསྐྱེད་རིམ་གསལ་བཏབ། ཧྲཱིཿ མཁའ་དབྱིངས་ཡེ་ཤེས་སོགས་ནས་སྤྱན་འདྲེན་དྲིལ། སྔགས་མཐར། ཌཱ་དྲིལ། སིལ་སྙན་འབེབས་ནས། འཛག་གཉིས་བདུན་བརྡུང་དལ་རན་བཅས། བཞི་དྲིལ། ཧཱུྃ་སྔོན་གྱི་བསྐལ་པ་སོགས་ལན་གསུམ། གནས་མཆོག་འདིར་ནས་སྔགས་མཐར། ཌཱ་དྲིལ། སིལ་སྙན་འབེབས་ཉིས་བརྡུང་གཉིས་འཕར་གོང་ལྟར། ཉི་ཟླ་པདྨ་འབར་སོགས་བཞུགས་གསོལ། ཕྱག་འཚལ། མཆོད་ཕྲེང་སྐོང་བཤགས་རྣམས་སོ་སོའི་དབྱངས་གདངས་དང་བསྟུན་པའི་རོལ་ཚིགས་སྐབས་ཐོབ་དང༌། སྨན་རཀ་གཏོར་འབུལ་སོགས་སྐབས་སྦྲེང་ཚུལ། གཞན་ལའང་རིགས་འགྲེའོ། །བཤམས་པའི་མཐར། རིག་རྩལ་མྱུར་རྟོགས་ཤོག་ནས། འབེབས་བཞག་རོལ། ཚོགས་ཐེངས་བྱ། ༈ ཡར་འཚོགས། སིལ་སྙན་སུམ་བརྡུང༌། ཆོས་དབྱིངས་སྐྱེ་མེད་སོགས་བསྟོད་པ་དང༌། མཚམས་རྒྱག བླ་མ་རིག་འཛིན་ནས། ཆུ་བཞག་ལྟ་བུར་གྱུར་བར། སིལ་སྙན་འབེབས་བཞག་རོལ། རང་རིག་བླ་མ་སོགས་བསྙེན་དམིགས་དང༌། བསྙེན་པ་དང་པོར། ཐོད་ཕྲེང་རྩལ་ནས། ཧ་རི་ནི་ས་བཛྲ་ས་མ་ཡ་ཛཿཛཿ སྤྱན་འདྲེན་སྔགས། ༢༥ རྒྱུན་བསྙེན་ཐོད་ཕྲེང་རྩལ་༥༠ ནས། ཨཱ་ཡུ་སིདྡྷི་ཛཿབར་༣༠༠ བཟླ། དེ་ནས་ཤོག་ཕྲན་ཚེ་སྒྲུབ། ཤྲཱི་མ་ཧཱ་གུ་རུ་ནས། ཛབ་བསྙེན་སོ་སོར་༥༠ བཟླ། དེ་ནས་གསང་སྒྲུབ་གྲོ་ལོད། རོལ་མོ་ཉིས་བརྡུང་འཛག་མེད་ཀྱིས། གདོས་བཅས་ལུས་སྣང་སོགས་བསྐྱེད་རིམ་དང༌།

དྲག་རྩལ་འགྱིང་རྔམས་རྒྱ་སྟག་སྟེང༔ རིག་རྩལ་སོགས་གཏེར་གཞུང་རྡོ་རྗེའི་གསུང་དུ་ངེས་པའི་ཞལ་རྒྱུན་ལགས། སྤྱན་འདྲེན་སྔགས་མཐར། ཌཱ་དྲིལ། རོལ་མོ་འབེབས་ནས། བདུན་བརྡུང་གཉིས་མཐར་འཛག་མེད་ཀྱིས། དགོངས་སུ་གསོལ་དང༌། སྔགས་མཐར། ཌཱ་དྲིལ། རོལ་མོ་འབེབས་ཉིས་བརྡུང་གོང་ལྟར། ཕྱག་འཚལ་གདན་འབུལ་མཆོད་སྐོང་བཤགས་པར། མཚམས་རྒྱག ། དྲིལ། བསྟོད་པ་མཐར། སིལ་སྙན་འབེབས་བཞག་རོལ། བསྙེན་པ་དང་པོ། ཨོཾ་ཨཱཿ ཧཱུྃ་ཤྲཱི་ཧེ་རུ་ཀ་སོགས་ནས། ས་པ་རི་ཝཱ་ར་ཅན་སྤྱན་འདྲེན་སྔགས། ༢༥ རྒྱུན་བསྙེན་ཨརྩིག་༣༠༠ བཟླ། མཐར་ཨརྩིག་ཤམ་བུར། སྡེ་བརྒྱད་ལས་བསྐུལ། ཨ་ཡ་མ་ནས། བྷྱོ་ཟློག་ཅིག་བར་བཟླའོ། །དེ་ནས་འབུལ་གཏོར་རྣམས་བྲན། རོལ་མོ་བཞི་བརྡུང་འཐེང་འགྲོས་གཉིས་ཀྱིས། བཞེངས་བསྐུལ་དགོངས་སུ་གསོལ་ནས། རྡུལ་དུ་རློག་ལ། མཚམས་རྒྱག ། དམར་གཏོར་ཟློག་གཏོར་ནང་དུ་ཕུལ། རྡོ་རྗེ་དྲག་པོ་སོགས་ནས། བདུད་རྩི་གསེར་སྐྱེམས་བཞེས་ནས། དམར་གཏོར་དང༌། སྐྱེམས་ཕུད་དགྲ་ཕྱོགས་སུ་འཐོར། སྔགས་མཐར། རོལ་མོ་འབེབས་སུམ་བརྡུང༌། ཁྲོ་རྒྱལ་འབར་བའི་བཟློག་པ་སོ་སོར། ཐལ་རྡེབ་དང་མཚམས་རྒྱག་རེ་བཅས་སྔགས་མཐར་དམར་གཏོར་གཅིག་ཟློག་གཏོར་ནང་དུ་ཕུལ། རོལ་མོ་འབེབས་བཞག་རོལ། ཚོགས་ཐེངས། ༈ ཡར་འཚོགས། མནྡྷ་ར་ཝ། སིལ་སྙན་སུམ་བརྡུང་འཛག་མེད་རིགས་འགྲེ་དགོས། རིག་རྩལ་མ་འགགས་སོགས། ལྷ་བསྐྱེད་ནས་སྤྱན་འདྲེན་དང་པོ། དྲིལ། སྔགས་མཐར། ཌཱ་དྲིལ། སིལ་སྙན་འབེབས་སུམ་བརྡུང་འཛག་མེད་ཀྱིས། རང་ཉིད་ཡེ་ཤེས་མཚོ་རྒྱལ་སོགས། སྤྱན་འདྲེན་གཉིས་པར་དྲིལ། སྔགས་མཐར། ཌཱ་དྲིལ་སིལ་སྙན་འབེབས་སུམ་བརྡུང་འཛག་མེད་ཀྱིས། ང་ནི་དཔལ་ཆེན་སོགས་སྤྱན་འདྲེན་གསུམ་པར་སྔགས་མཐར། ཌཱ་དྲིལ། སིལ་སྙན་འབེབས་ཉིས་བརྡུང་འཛག་མེད་གོང་ལྟར། རབ་འཇིགས་སོགས། གདན་འབུལ། ཕྱག་འཚལ། མཆོད་ཕྲེང༌། སྐོང་ཟློག བཤགས་པར། མཚམས་རྒྱག ། བསྟོད་པ་རྣམས་གདངས་དང་སྐབས་ཐོབ་རྔ་ཚིགས་བྱ།

མཐར། སིལ་སྙན་འབེབས་ཀྱིས་བཞག །ཛབ་དམིགས་དང་བསྙེན་པ་༣༠༠ བཟླ། བསྡུ་རིམ་མཐར། ཚོགས་ཀྱི་ཡོ་བྱད་ལ་བསང་ཆུས་བྲན། རོལ་མོ་སུམ་བརྡུང་འཛག་ཆེ་བརྡེག་གིས། བཅོམ་ལྡན་ཀུན་བཟང་སོགས་དང༌། བླ་མ་ཡི་དམ་ནས། ལས་རྡོར་གྱིས་རྡོར་དྲིལ། གཡབ་དར་བཅས་འགུགས་པའི་རྒྱ། རིག་འཛིན་བདག་ལ་ནས་སྔགས་མཐར། རོལ་མོ་འབེབས་སུམ་བརྡུང་གིས། བཤུག་པ་བཅས་ལན་གསུམ། རྗེས་མར་བདུན་བརྡུང་འཐེང་པོ་ལན་གཉིས་བཅས། ང་ནི་སྣང་སྲིད། བསྒྲལ་ལས་སྐབས། གཡས་རྡོ་རྗེ། གཡོན་ལས་ཕུར་བཅས་མཚམས་སུ་བཀྲོལ། རྡོ་རྗེ་ཕུར་བུས་གདབ་པར་བྱ། ལྷུབས་གདངས་སྐབས་འདིར་ཚིག་རྔ་མཚམས་རྒྱག་བཅས། བམ་བསྒྲལ། ཀུན་བཟང་ཀློང་ལ་རོལ་མོ་ལྟོ་སྐོར་ཚེ། རྔ་ཐིང་བརྡུང་བྱས་མཐར་བདུན་བརྡུང་འཐེང་པོ་གཉིས་དང༌། སྔགས་མཐར། རོལ་མོ་འབེབས་བདུན་བརྡུང་གཉིས་དང་འཛག་མེད་གཉིས་ཀྱིས། བཞི་དྲིལ། རྒྱལ་བ་རབ་འབྱམས་སོགས། ཞལ་བསྟབ་གདངས་ཀྱི་སྐབས་དགུ་བརྡུང་འཛག་ཆེ་བརྡེག་ཅན་ལན་གཉིས། རྒྱུན་པར་བདུན་བརྡུང་བྱ། ཚོགས་ཕུད་རིམ་པ་དྲུག་སྤྲོས་ལ་བཤམ། བདུད་རྩིས་བྲན་ལ། རིམ་པ་ལྟར། སྨན་གཏོར་ནང་ཕུལ། གཅིག་ལྷག་མའི་དུས་འབུལ་རྒྱུ་བཞག །མཐར་བྷྱོ་བྷྱོ་ཟློག་ཟློག་ནས། རོལ་མོ་འབེབས་ཀྱིས་བཞག །སློབ་དཔོན་འདུས་པ་བཅས་དཔའ་བོའི་དགའ་སྟོན་ཚོགས་ལ་རོལ། ཞབས་བརྟན་བཀྲ་ཤིས་བཅས་བཏོན། ལྷག་མ་བསྡུ་བའམ། ཧྱ་གྲྀ་བའི་དགོངས་པ་གོང་གི་གཙང་ལྷག་ཕུལ་བ་ལས་བཀའ་གཉན་ཕྱིར་མང་ལྷག་གང་བྱུང་མི་རུང་གསུང་རྒྱུན་སྣང༌། དེ་ནས། ཌཱ་དྲིལ། རོལ་མོ་ཆེམ་བརྡུང་འབེབས། བཤུག་གླུ་བཅས། ཉིས་བརྡུང་འཛག་དང༌། སུམ་བརྡུང་འཛག་མེད་སྤེལ་མས། བམ་སྒྲོལ་ལྷག་སྡུད་སོགས་སྔགས་མཐར། རོལ་མོ་འབེབས་ཀྱིས་བཞག །ལྷག་གཏོར་དཀྱིལ་འཁོར་འོག་ཏུ་བསགས་ལ། གཏོར་རྫོགས་ཉིན་ཕྱིར་གཙང་སར་འབུལ་དགོས། ཚོགས་ཐེངས། ༈ ཡར་འཚོགས། པདྨ་ཉི་ཟླའི་སོགས། གསང་བདག་བསྐྱེད་བཟླས་༢༥ དང༌། ཡང་གསང་ཏྲཀྴད་མདུན་བསྐྱེད། ཨོཾ་སྭ་བྷཱ་ཝ་སོགས།

གསལ་གདབ་གཞུང་ལྟར་སྤྱན་འདྲེན་སྔགས་མཐར་གཡབ་དར་༣ གཡུགས། ཌཱ་དྲིལ། རོལ་མོ་འབེབས་ཉིས་བརྡུང་གིས། བཞེངས་ཤིག་བླ་མ་སོགས་དང༌། བསྐུལ་ལོ་འབོད་དོ་གདངས་བྱེད་ན་དགུ་བརྡུང་འཛག་མེད་དང༌། བདུད་དམག་ས་ཡའི་མཐར། མཚམས་རྒྱག ། མ་མོ་ས་ཡ་ནས་བྲེལ་དུ་བཏང༌། ཌཱ་དྲིལ། མཐར་དགུ་བརྡུང་འཛག་མེད་དང་རོལ་མོ་འབེབས་དང་ཉིས་བརྡུང་གིས། ཆོས་སྐུ་ལོངས་སྐུ་སོགས་ཕྱག་འཚལ། བཞུགས་གསོལ་མཐར། མཚམས་རྒྱག ། འདས་དང་མ་སོགས། དམ་བཞག་མཆོད་པ་བསྟོད་པའི་སྔགས་མཐར། རོལ་མོ་འབེབས་ཀྱིས་བཞག །བསྙེན་པ་དང་པོ། སྤྱན་འདྲེན་སྔགས། ༢༥ རྒྱུན་བསྙེན་རྩ་སྔགས་དང༌། སྤྱི་དྲིལ་སྦྲེལ་མར་༣༠༠ བཟླ། དམ་བཞག་སྔགས་ལན་གསུམ་མཐར་གཏོར་མ་བྲན། རོལ་མོ་སུམ་བརྡུང་གིས། འཁོར་འདས་རང་གྲོལ། སྔགས་མཐར། མཚམས་རྒྱག་བཅས། གཏོར་མ་ཟློག་གཏོར་ནང་ཕུལ། ཁྱོད་ལ་གཏོར་མ་འབུལ་སོགས་དང༌། སྔགས་མཐར། རོལ་མོ་སུམ་བརྡུང༌། སྐོང་གཏོར་བྲན། སྟོང་གསལ་མཁའ་དབྱིབས་སོགས་ནས། གཉེར་གཏད་དོ། །༥༨།༧ མཐར་དཀར་གཏོར་དང༌། དམར་གཏོར་བསྐང་བར་ཕུལ། སིལ་སྙན་འབེབས་ཀྱིས་བཞག །ཏྲཀྴད་གསོལ་ཁ་གསུང༌། དེ་ནས་ཛཾ་སེར། རང་ཉིད་སྐད་ཅིག་སོགས། བདག་མདུན་བསྐྱེད་མཐར། རིན་ཆེན་འབར་བའི་སོགས། བསྙེན་དམིགས་དང༌། སྔགས་སུམ་སྦྲེལ་ལྟར་༡༠༠ བཟླ། གཏོར་མ་བྲན། སིལ་སྙན་སུམ་བརྡུང༌། མཆོད་བསྟོད་མཐར། སིལ་སྙན་འབེབས་ཀྱིས་བཞག །དཀར་གཏོར་ཛཾ་གཏོར་དྲུང་དུ་ཕུལ། དེ་ནས་ཟངས་སྦུབས་མ། འབྱུང་བ་བཞི་ཡི་སོགས་སྒྲིག་འདོན་གྱིས། རིམ་གསལ་ལྟར་ཛབ་བསྙེན་རྣམས་སོ་སོར་༢༥ བཟླ། དྲག་དམིགས་སྐབས་ཡིག་འབྲུ་དགུ་པ་ཏྲཀྴད་རྩ་སྔགས་སོ། །དེ་ནས་ཚོགས་ཐེངས། ཡར་འཚོགས། ཡས་ཟོར་མདོས་ཆེན་གྱི་འདོན་འགྲིགས་གཤམ་གསལ་ལྟར་དང༌། དེ་ནས་སྲིད་གསུམ་གཏིང་ཟློག་ལས་གཏོར་མ་ཆེ་བ་གཉིས་དང༌། མངའ་གསོལ་དང༌། ཕྲིན་བཅོལ་གཏོར་ཆུང་བཅས་བཅུ་བཞི་དང༌། ལས་མགོན་གཏོར་འབུལ་སོགས་བྲན་ལ། དང་པོར་རྐང་གླིང་བཞི་འབུད་བཏང་ནས།

རོལ་མོ་འབེབས་དང་སུམ་བརྡུང་གིས་རྐང་གླིང་བཏང༌། རང་མདུན་ཡྃ་ལས་སོགས་དྲག་པོའི་ལྷ་ཚོགས་མདུན་བསྐྱེད་མཐར། གསལ་བའི་སྣང་བར་གྱུར་ནས་མཚམས་རྒྱག་དང༌། ཟླ་གམ་དམར་ནག་སོགས། བཞེངས་བསྐུལ་སྤྱན་འདྲེན་དྲིལ། སྔགས་མཐར། རོལ་མོ་འབེབས་དང་ཌཱ་དྲིལ། གསོལ་ལོ་མཆོད་དོ་ཞེས་པ་རྣམས་ལ་སྨན་རཀ་འཐོར་ཞིང་གཏོར་མ་ལྔ་ཡི་དམ་ཟློག་གཏོར་ནང་ཕུལ། བསྟན་སྲུང་རྒྱ་མཚོ་དང༌། སྣང་སྲིད་ལྷ་འདྲེ་སོགས། གཏོར་མ་གཉིས་ལས་མགོན་ཟློག་གཏོར་ནང་ཕུལ། སློབ་དཔོན་མདུན་ལས་ཕུར་དང༌། ལྕགས་ཁང་དུ་ལིདྒ། ལྷ་དབྱེའི་རྫས་བཅས་བཀོད་ལ། འགྲོ་དོན་ལྷུན་འགྲུབ་ཤོག་མཐར། རོལ་མོ་འབེབས་སུམ་བརྡུང་གིས། རང་མདུན་ཨེ་ལས་དང༌། ན་མོ་དཀོན་མཆོག་གསུམ་དང་ཞེས་པར་འགུགས་པའི་རྒྱས། འགུགས་རོལ་འབེབས༌། གཡབ་དར། བཤུག་པ་བཅས་ལན་གསུམ་མཐར་སུམ་བརྡུང་གིས། རང་ཉིད་སྐད་ཅིག་གིས་རྫུས་སྐྱེས་སོགས། རྡོར་ཐལ་བར་ཕུར་བུ་འཛིན་ཕུར་བསྐྱེད་དང༌། དྲིལ་སྔགས་མཐར། མཚམས་རྒྱག་བཅས། འོ་ལས་ངན་ཁྱོད་སོགས། བྱ་རོག་དང་འུག་པའི་སྒྲོས། ལྷ་དང་དབྱེ་མཐར། མཚམས་རྒྱག་དང༌། འོ་དམ་ཉམས་རུ་ཏྲ་ལས་ངན་སོགས། ཕུར་པ་གདབ། ལིདྒ་བསྒྲལ། དུམ་བུར་གཏུབ། དྲིལ་སྔགས་མཐར། མཚམས་རྒྱག་བཅས། གནས་སྤར། འོ་ལས་ངན་སོགས། ཕཊ་ནས། མཚམས་རྒྱག ། ལིང་རོ་སྣོད་དུ་བཞག་ལ། སློབ་དཔོན་གྱིས་འཛིན་བཞིན། དམ་ཉམས་ལས་ངན་སོགས་ནས། ཨོཾ་ཨཱཿཧཱུྃ་གིས་བྱིན་གྱིས་བརླབས་ཞེས་པར་བདུད་རྩི་བྲན་ལ། བཞི་དྲིལ། ཀུན་བཟང་རིགས་ལྔའི་སོགས་ནས་ཞལ་བསྟབ་སྔགས་མཐར། རོལ་མོ་འབེབས་སུམ་བརྡུང་ཚེ་ལས་རྡོར་གྱིས་ལིང་རོ་ཕྱེད་ཟློག་གཏོར་གཉིས་ནང་བཏབ། ཕྱེད་ཟློག་གཏོར་ཆུང་བ་དང་བདུན་ནང་བཏབ། སོ་སོར་བདུད་རྩི་བྲན། དྲག་བསྐུལ། ཆེ་བའི་ཆེ་མཆོག་མཐར། ས་མ་ཡ་ནས། མཚམས་རྒྱག་དང༌། ཕྲིན་བཅོལ་ནི། དུས་གསུམ་རྒྱལ་བའི་དཀྱིལ་འཁོར་སོགས་རིམ་བཞིན། གཏོར་ཆུང་དྲུག་ཡི་དམ་ཟློག་གཏོར་ནང་དུ་ཕུལ། བཅོམ་ལྡན་ཀུན་བཟང་ཆེ་མཆོག་སྐབས་གཏོར་ཆུང་གཅིག་མགོན་པོའི་ཟློག་གཏོར་ནང་འབུལ།

གོང་འོག་གདངས་ལ་རྔ་ཚིགས་སོ་སོར་བྱ་བ་ཀུན་ལ་འགྲེ། མཐར་རྦོད་གཏོང་ཟློག་པའི་ཕྲིན་ལས་མཛོད་ནས། རོལ་མོ་འབེབས་སུམ་བརྡུང༌། ལས་མགོན་གཏོར་རྦད། མ་ཧཱ་ཀཱ་ལ་སོགས་ནས། རྦད་སྔགས་དོན་བཞི་མའི་མཐར། རོལ་མོ་འབེབས་བཞག །གཏོར་འབུལ་ཏྲཀྴད་ཟློག་གཏོར་ནང་ཕུལ། རིགས་ལྔའི་གཏོར་ཟློག་སྒྲིག་འདོན་གྱིས་སོ་སོར་ཐལ་རྡེབ་བཅས་གཏོར་ཟློག་ཚར་གསུམ། དེ་ནས་ཚོགས་ཐེངས། ལར་ཟློག་པ་ཚར་གང་འགྲོ་ཚོགས་ཐེངས་གང་འགྲིགས་དང༌། ཚར་གྲངས་གསོག་སྐབས། རོལ་མོ་འབེབས་སུམ་བརྡུང༌། རང་མདུན་ཡམ་ལས་སོགས་སྔར་ལྟར་རོལ་མོ་དང༌། གཏོར་འབུལ་གོང་འོག་བསྒྲལ་ལས། གཏོར་རྦད། གཏོར་ཟློག་མཐར། རོལ་མོ་འབེབས་སུམ་བརྡུང༌། ཟློག་པ་ཚར་གཉིས་ཀྱི་རྗེས་མའི་སྐབས་གཏོར་རྦད་མཐར། །འཛག་ཆེ་བ་གཅིག་སུམ་བརྡུང་འཛག་མེད་ཆེ་གཅིག །སུམ་བརྡུང་ཆུང་གཅིག །དེ་འདྲ་ལན་གཉིས་མཐར་འབེབས་ཀྱིས་བཞག །དེ་ནས་གཏོར་ཟློག་གྲུབ་ནས། ཚེ་སྒྲུབ་འཆི་མེད་བཙན་རྫོང༌། ཧྲཱིཿ དཀོན་མཆོག་གསུམ་དང་སོགས། རྡོར་དྲིལ་འཛིན། མདའ་དར་གཡབ། ཚེ་ཛབ་གཉིས་སྦྲེལ་༡༠༠ བཟླ། ཐལ་མོ་སྦྱར་ལ། དྲིལ། དབྱངས་གསལ། རྟེན་སྙིང༌། ཡིག་བརྒྱ་སྦྲེལ་མར་ལན་གསུམ༌། ཧཱུྃ་ཡེ་ཤེས་ལྷ་ཚོགས་སྤྱན་འདྲེན་སོགས། འདིར་མཆོད་བསྟོད་བཤགས་པ་ཚང་ཞིང༌། མཐར་ཌཱ་དྲིལ། ཞི་རོལ་སུམ་འཕར་མཐར་བཞག །ལུས་སྣང་ལྷ་སྐུ་སོགས་བསྡུ་རིམ་དང་ཟུང་འཇུག་གི་སྐུར་ལྡང༌། དེ་ནས་ཀུན་བཟང་བཀྲ་ཤིས། ཧཱུྃ། ཆོས་དབྱིངས་སྐྱེ་མེད་སོགས་དྲིལ་གསིལ་དང༌། མེ་ཏོག་འཐོར། མཐར། ཌཱ་དྲིལ། ཞི་རོལ་སུ་འཕར་མཐར་བཞག །རྒྱལ་བ་རབ་འབྱམས་དཀྱིལ་འཁོར་དུ། །ཚོགས་ཀྱི་སོགས་དང༌། མཆོད་སྦྱིན་གནས་འདིར་སོགས། དཀོན་མཆོག་རིན་ཆེན་སོགས། སངས་རྒྱས་སྐུ་གསུམ་སོགས་བརྗོད། ཚོགས་གྲོལ་ལོ། །ཡེ་ཤེས་མགོན་པོའི་རྒྱུན་གཏོར་བཏང་བ་སྐབས་བསྟུན་བྱའོ། །གཏོར་བསྔོ་བཏོན་ན་མཆོད་སྦྱིན་གནས་སོགས་མགོན་པོའི་མཐར་འདོན། ༈ གཏོར་རྒྱག་ཉིན་འདོན་འགྲིགས་ཉིན་ལྟར་ལ།

བསྒྲལ་ལས་སྐབས་སྔོན་དུ་ཧོམ་ནང་ཡོད་རྒྱུའི་ཤོག་ལིང་གཅིག་དེ། ཟན་ལིང་དང་མཉམ་བསྒྲལ་གྱིས། ཤོག་རས་སྦྱིན་སྲེག་བླུགས་ན་ཞལ་བསྟབ་རྒྱུ་བཞག །དེ་མིན་ཟན་ལིང་དང་མཉམ་ཕུལ་དགོས། འདོན་པ་དལ་བྲེལ་དང༌། ཚོགས་ཐེངས་སོགས་གང་བདེས། སྒྲ་གཅན་ཕྱོགས་ཐེབས་བསྟུན་པའམ། སཱ་དྷ་ཀ་འཛིན་རྟོག་མེད་པའི་གདེང་ཡོད་ན་ནམ་འགྲིགས་བྱ་བའི། ཟློག་པའི་མཐའི་ཕ་རོལ་རྦོད་གཏོང་བཟློག་པའི་ཕྲིན་ལས་མཛོད། མཐར། རོལ་མོ་འབེབས་ཀྱིས་བཞག །དེ་ལས་སྔ་བར་ཕྱི་རོལ་དུ་གོམ་པའམ་འདོམ་ཉེར་ལྔ་མཚམས་སྐྱེར་ཤིང་གི་མེ་ཐབ་ཟུར་གསུམ་བརྩིག་བཅུག་ལ། རྩེ་ཕྱོགས་གཙང་ལ་གཏད་པའམ། དགྲ་ཕྱོགས་སུ་གཏད། ཉེ་སྐོར་ཚེར་མ་ཅན་སོགས་ཤིང་སྐམ་མང་བ་བཅུག །སེར་སྦྲེངས་གཤར་ན་དེའི་ཆས་བསྒྲིག་པ་དང༌། དར་ནག་འཕྱར། ཟོར་ཆས་རྣམས་གྲ་བསྒྲིག །ཧོམ་ཁུང་ནས་ཤོག་ལིང་གཅིག་དེའང་བཏོན་ལ། གསལ་ཤིང་རྩེར་བསྐྱོན་ནས་བཞག །ཡང་ན་སྒྲུབ་ཁང་ནང་ནས་གཏོར་རྒྱག་བྱེད་ཚེ་གྲལ་མདོ་ལྟ་བུར། ཕྱར་ནག་བཏིང༌། དེ་སྟེང་ས་དཀར་གྱི་གྲུ་གསུམ་ཉིས་རིམ་མེ་རིས་བསྐོར་བ་བྲིས་ལ་དེ་ནང་ཤོག་ལིང་བཞག་པས་འཐུས། དེ་ནས་སློབ་དཔོན་སྔགས་ཆས་རྡོར་དྲིལ་དང་འདུས་པ་རྣམས་ཞྭ་བཞེས་ལ་མཐོན་པོ་ཞིག་ནས། གསེར་སྐྱེམས་རིན་ཆེན་སྣོད་མཆོག་ལ་ཕྱོགས་གཙང་ངམ། དགྲ་ཕྱོགས་སུ་གདོང་བསྟན་ལ། ཚིག་དང་མཚུངས་པར་གསེར་སྐྱེམས་འཐོར་བ་དང༌།

འབེབས་གཉིས་ཀྱི་སྔོན་མར་གསེར་སྐྱེམས་འབུལ། རྗེས་མས་བླུགས། མཆན། སྐབས་ཐོབ་བྱེད། དེས་དྲག་པོའི་མདོས་ཟོར་གྱིས་ལམ་ཕྱེ་བ་སྔོན་དུ་གྲུབ་ནས། ནང་དུ་འོང༌། རོལ་མོ་འབེབས་སུམ་བརྡུང༌། བསྐང་བའི་བཞེངས་བསྐུལ་ཐ་ཚིག །ཧཱུྃ། བསྐུལ་ལོ་ཐུགས་དམ་སོགས་ནས། གཏོར་གཡོག་པས་སྐོང་གཏོར་བཏེགས་ལ། ལས་རྡོར་གྱིས་མར་མེ་དང་སྤོས་རྣམས་སྦར། བདུད་རྩི་བྲན། ལས་བཞིའི་ཕྲིན་ལས་མྱུར་དུ་སྒྲུབས། །རོལ་མོ་སུམ་བརྡུང་དང༌། འདི་ནས། ཙཀླི་དར་གདུགས་བཀྲ་ཤིས་རྫས་རྟགས། རྒྱལ་སྲིད་ཙཀླི་རྣམས་ལེན་ལ་གཞི་སྟེང་བཞག །ཧཱུྃ། སྟོང་གསུམ་འཇིག་རྟེན་སོགས་ནས། རྦད་སྔགས་དོན་བཞི་དང༌། དམ་བཞག་སྔགས་མཐར། རོལ་མོ་འབེབས་ཀྱིས་བཞག །དལ་རན་བཅས། སྐོང་གཏོར་མཐོ་སར་ཕྱོགས་གཙང་ངམ་དགྲ་ཕྱོགས་སུ་གཏོར་ཞལ་བསྟན་ལ་བཞག །འདི་སྐབས་ཟོར་ལས་ཀྱི་འདོན་ཆ་རྣམས་མ་འཁྲུལ་བར་བསལ། གཏོར་ཁྱེར་བ་རྣམས་ཀྱང་བསྒྲིག །འདུས་པ་རྣམས་ཞྭ་བཞེས། སེར་ཕྲེང་བྱས་ན་བཞེངས། དེ་མིན་མི་དགོས། རོལ་མོ་འབེབས་མཐར་དགུ་བརྡུང་འཛག་མེད་ཀྱིས། ཧཱུྃ་འབོད་དོ་བསྐུལ་ལོ་སོགས་ཞལ་ཆེམ་ལས་འགྱེད་མཐར། རོལ་མོ་འབེབས་སུམ་བརྡུང༌། ཧཱུྃ་བསྐུལ་ལོ་རྦད་དོ་རབ་འབྱམས་སོགས་ནས་སློབ་དཔོན་གྱིས་ཆོས་སྐྱོང་དང༌། ཡི་དམ་གཏོར་ཆེན་གཉིས་བཏེགས་ཙམ་བྱས། སེར་སྦྲེངས་སྐབས་གཏོར་གཡོག་པར་ཁུར་བཅུག །དེ་འཕྲལ་གཞི་སྟེང་དེར་དར་དཀར་པོའི་ཐོག་ཏུ་ཕྱེ་མར་བཀོད། གཏོར་གདན་སྟག་ལྤགས་དང༌། གཞན་ཟོར་ཆས་རྣམས་ཀྱང་སོ་སོར་ཁུར་བཅུག །དྲག་པོའི་ཕྲིན་ལས་མཛོད་ནས། རོལ་མོ་འབེབས་བཞི་བརྡུང་ཁོ་ནར་བྱེད་ནས་སྔོན་དུ་དཀར་གཏོར་དང་གསེར་སྐྱེམས་ཆས་ཤོག་ལིང་དང་སྟག་ལྤགས། རྐང་གླིང༌། དུང་དམར། གཏོར་ཟོར་དགུ་དང་མདའ་བཅས་ཕྱོགས་གཅིག་ཏུ་བཞག་པ་དང༌། ཆོས་སྐྱོང་དང༌། ཡི་དམ་གཏོར་ཆེན། དར་ནག་གཉིས་སམ་གཅིག །སྤོས་འཛིན་པ་སློབ་དཔོན་གྱིས་རྡོར་དྲིལ་གཡབ་དར་བཅས། དྲག་སྔགས་རྣམས་བཟླ་བཞིན།

རྔ་བ་ཁ་ཤས་དང་རོལ་མོ་པ། དེ་ནས་རྔ་པ་ཡོངས་རྫོགས་བྱོན། འབུལ་སར་སླེབས་ནས། གཏོར་མ་རྣམས་སྟག་ལྤགས་སྟེང་བཤམས། ཉེ་སྐོར་དུ་དར་ནག་འཕྱར། སློབ་དཔོན་དབུས་དང༌། གཡས་གཡོན་སེར་ཕྲེང་པ་རྣམས་བཞེངས་ལ། ཤོག་ལིང་མེ་ཐབ་ནང་བཅུག །སེར་ཕྲེང༌། རོལ་མོ་འབེབས་ཀྱིས་བཞག །དེ་ནས་ཤོག་ལིང་ཆུས་བྲན། ཐམས་ཅད་ཀྱིས་འགུགས་པའི་རྒྱས། འགུག་གཞུག་རྒྱས་པ་ཚར་གཅིག །ན་མོ་དཀོན་མཆོག་གསུམ་དང་ཡི་དམ་ཞི་ཁྲོའི་ལྷ་སོགས་ཚར་གཉིས། ལན་གསུམ་ཀར་འགུགས་སྔགས་དང༌། བཤུག་པ་བཅས། རང་བཟོ་མངོན་སྤྱོད་ཀྱི། ཧོ། དགོངས་སུ་གསོལ་ལོ། །གསན་དུ་གསོལ་ལོ་སོགས་དང༌། རོལ་མོ་འབེབས་གཉིས་ཀྱིས། ཀྱཻ་ཉོན་ཅིག་སྣང་སྲིད་སོགས་ནས་གལ་གོལ་བ་དྲི་བ་ཆེའོ། །མཐར། རོལ་མོ་འབེབས་གཉིས་བཅས་སྐྱེམས་མཆོད། དཀོན་མཆོག་ཀུན་འདུས་མཐར། རོལ་མོ་འབེབས་གཉིས་ཀྱིས་སྐྱེམས་དང༌། དཀར་གཏོར་མཆོད། རོལ་མོ་འབེབས་ཀྱིས། སྤྲོ་ན་སློབ་དཔོན་ནམ་དབུ་མཛད་ཀྱིས་བཞེས་འབོད་བཏོན་ན་འདིར་བྱ། མཐར་རོལ་མོ་འབེབས་ཀྱིས་བཞག །དེ་ནས་རང་བཟོ་མངོན་སྤྱོད་ཟོར་ལས། ཧོ། དགོངས་སུ་གསོལ་ལོ་སོགས་དང༌། ཟངས་མདོག་དཔལ་གྱི་རི་བོ་ནས། རྩད་ནས་ཆོད་པར་ཤོག༔ མཐར་རོལ་མོ་འབེབས་ཆེམ་བརྡུང་གིས་བཞག་ལ། ཡང་ཕྲིན་ལས་མཛོད་ནས་རོལ་མོ་གོང་ལྟར། ཡང་རྡུལ་དུ་རློག་ནས། རོལ་མོ་འབེབས་ཀྱིས་བཞག །ཕཊཿ ཕཊཿ ཕཊཿ མཐར་འབེབས། ཡང་རྨང་ནས་མ་ལྡང་ཞིག་ལ། འབེབས། ཡང་སྐྱབས་གནས་ཧཱུྃ་ཧཱུྃ་ཧཱུྃ། འབེབས། ཐལ་བར་རློག་ལ། འབེབས། ཧོ། དགོངས་སུ་གསོལ་ལོ། །བདེན་དོན་གཉིས་སོགས་ནས། ཐལ་བར་རློག་ལ། འབེབས་སུམ་བརྡུང༌། ཚིག་རྔ་མཚམས་རྒྱག་བཅས། རྡོ་རྗེ་གྲོ་ལོད་ལན་བཅུ་གསུམ། མཐར་ཆེམ་བརྡུང་གིས་བཞག །ཧོཿ དགོངས་སུ་གསོལ་ལོ༔ བདག་ཅག་སོགས་ནས། སངས་རྒྱས་ས་རུ་ཕྱིན་ན་དགའ་མོད། མཐར། འབེབས་ཆེམ་བརྡུང་བཅས་བཞག །དེ་ལྟར་གཏོར་ཟོར་དགུ་པོ་སོ་སོར་འཕེན། ང་བདག་ཡེ་ནས་སོགས་དང༌། མདའ་ཟོར་ཡང་འཕེན། རོལ་མོ་འབེབས་ཆེམ་བརྡུང་མཐར་སུམ་བརྡུང་གིས།

ཧཱུྃ་མ་ཧཱ་ཀཱ་ལ་མཐུ་བོ་སོགས་དང༌། ཙཀླི་གཏོར་གདུགས་ལེན། མེ་སྒྲོན་སྦར། མེ་ཐབ་ཡང་སྦར་ལ། རྦད་སྔགས་དོན་བཞི་མའི་སྔགས་མཐར། རོལ་མོ་འབེབས་སུམ་བརྡུང་དལ་རན་གྱིས། ལས་མགོན་བཟློག་གཏོར་འཕང་མཐར་སུམ་བརྡུང་གིས། ཧཱུྃ་རྡོ་རྗེ་དྲེགས་འཇོམས་ལྷ་ཚོགས་སོགས་ནས། དགྲ་ལ་མཱ་ར་ཡ་ཕཊ་ནས། རོལ་མོ་འབེབས་ཆེམ་བརྡུང་དང་སུམ་བརྡུང་གིས་ཁྲོ་རྒྱལ་འབར་བའི་ལྷ་ཚོགས་སོགས་ལན་གསུམ་འདོན་ཚེ། ཙཀླི་དར་གདུགས་ལེན། མེ་སྒྲོན་སྦར། སྔགས་རྣམས་མཐར། ཡི་དམ་ཟློག་གཏོར་མེ་ཐབ་ཏུ་འཕང་ནས། མཱ་ར་ཡའི་རོལ་ཆེན་ལྡིར། དར་ནག་ལན་དགུར་བརྡབ། རོལ་མོ་འབེབས་ཀྱིས་བཞག །ཡང་ནང་ནས་གཏོར་རྒྱབ་སྐབས། གཏོར་ཟོར་འཕང་པ་ཐམས་ཅད་རེ་ཕྱར་ནང་གཏོར་གཡོག་གཉིས་ཀྱིས་བཏེག །དེ་རྗེས་ལས་རྡོར་ཞྭ་བཅས་དྲིལ་བུ་གསིལ། གཡབ་དར་གཡབ། དྲག་སྔགས་རྣམས་འདོན་བཞིན། སྐབས་སུ་རྐང་གླིང་ཡང་འབུད་ནས། སྔར་བརྩེགས་པའི་མེ་ཧོམ་ནང་གཏོར་ཟོར་རྣམས་བསྲེག་ལ། དེ་ནས་རིགས་ལྔའི་གཏོར་ཟློག་སྒྲིག་འདོན་སོ་སོར་ཐལ་རྡེག་བཅས་དང༌། སློབ་དཔོན་གྱིས་མཚམས་གཅོད་དང་སྲུང་འཁོར་བསྒོམ། ཐོ་བཙུགས་ཕྱི་ལམ་བཅད། སྒྲུབ་ཁང་སྒོ་དྲུང་དུ། གཏོར་གཞོང་སྦུབ་ལ་རྡོ་རྗེས་མནན། དཀོན་མཆོག་གསུམ་དང་ཡི་དམ་ལྷ་སོགས་ནས། གཏོར་གཞོང་རི་རབ་འབར་བའི་འོག་ཏུ་ཁུག །འགུག་རོལ་ཉིས་བརྡུང༌། གཡབ་དྲིལ། དྲག་འབེབས། བཤུག་པ་བཅས་ལན་གསུམ་མཐར་སུམ་བརྡུང་གིས། ཧཱུྃ་དངོས་སྣང་སེམས་སུ་སོགས། གཏོར་བྲོ་ཕྲེང་སྦྲེལ་ལུ་གུ་རྒྱུད་བཅས་མཐར། གཏོར་གཞོང་རྣམས་ཁ་གྱེན་པས་རྣལ་འབྱོར་པ་སོགས་ནས་ཀུ་རུ་ཨོཾ། ནས་གཏོར། ནང་དུ་འོང་དཀྱིལ་འཁོར་ལ་ཁ་ཕྱོགས་པས་རྒྱལ་དབྱངས། ཧོ་དགོངས་སུ་གསོལ་ལན་གསུམ་དང༌། སིལ་སྙན་འབེབས་སུམ་བརྡུང་གིས། སྣང་སྲིད་འཁོར་འདས་སོགས་ལན་གསུམ་དང་ཟླ་བ་ཡར་ཚེས་རོལ་མོ་ལྡིར། གྲལ་ལ་བཞུགས། ཕྱེ་མར་བཀྱེ་དྲངས། ཞབས་བརྟན་དང་བཀྲ་ཤིས་བརྗོད། སྦྱིན་སྲེག་བླུགས་ན་ལོངས་སྐབས་བྱུང་ཚེ་འདིར་བྱ།

མཐར་ཚེ་འགུགས་དང་བཀྲ་ཤིས་སོགས་བྱའོ། །ཕྱི་ཉིན་དངོས་གྲུབ་ལེན་ཆོག་གམ། ཡང་ན་མེ་ཧཾ་བླུགས་ན་ཉིན་དང་པོའི་འདོན་འགྲིགས་ལྟར། ཡེ་གསང༌། ཤོག་ཕྲན། ཡི་དམ། མཁའ་འགྲོ། ཚོགས་ལས། སྤྲོ་ན་ཚོགས་བརྒྱ་སྐབས། བཅོམ་ལྡན་ཀུན་བཟང་ནས། བྷྱོ་བྷྱོ་ཟློག་ཟློག་བར། ཚོགས་རེ་བཤམས་ལ། བསྒྲལ་བསྟབ་བཅས་གྲངས་འཛིན། ཕུད་སྨན་གཏོར་ནང་ཐམས་ཅད་ཕུལ་ནས། ལྷག་ཕུད་ཕྱོགས་གཅིག་བཞག །སླར་ལྷག་མའི་སྐབས་ཕྱི་རོལ་དུ་འབུལ། མགོན་པོ་སྐོང་བ་བཅས། གཏོར་འབུལ་ཡང་བྱ། ཛམ་སེར་མཐར། སྦྱིན་སྲེག་འདོན་འགྲིགས་འོག་ཏུ་གསལ། སླར་ཚེ་འགུགས་དང་བཀྲ་ཤིས་བྱ། དངོས་གྲུབ་ལེན་པ་ནང་སྔ་བར། ཞི་དྲག མཁའ་འགྲོ། ཚོགས། ཆོས་སྐྱོང༌། ཛམ་ལྷ་བཏོན། ཚེ་འགུགས་ཀྱི་བསྙེན་པའི་སྐབས། ཚེ་རིལ་ཚེ་ཆང་དྲངས། དྲིལ་བཅས། དབྱངས་གསལ་རྟེན་སྙིང་ཡིག་བརྒྱ་དང༌། ཡེ་ཤེས་ལྷ་ཚོགས་མཐར། ཌཱ་དྲིལ། ཞི་རོལ་མཐར་སུམ་བརྡུང་བླངས་ནས། དབང་བཞི་པ་ལེན་པ། སྐྱ་རེངས་ཤར་དུས་སམ་ཉི་ཤར་དང་བསྟུན་ལ། ཡེ་ཤེས་གསང་བའི། ཧཱུྃ་བླ་མ་རིག་འཛིན་སོགས་ནས་སྔགས་དབང་སྐབས། ཞི་བའི་རྟེན་གཏོར་ཚེ་བུམ་སློབ་དཔོན་གྱི་གནས་བཞིར་བཞག་ལ། སྔར་ལྟར་གཏོར་མ་ཡར་བཞག །ཆུ་བཞག་ལྟ་བུར་གྱུར་ནས་རོལ་མོ་སུམ་འཕར་བཅས་བཞག །རྟེན་དང་གཏོར་མའི་སོགས་ཀྱིས་བསྡུ་རིམ་དང༌། ཟུང་འཇུག་གི་སྐུར་ལྡང༌། བཀྲ་ཤིས་བརྗོད་ཅིང་མེ་ཏོག་ཆར་བསྙིལ། ཌཱ་དྲིལ། ཞི་རོལ་སུམ་འཕར། དེ་ནས་སླར་ཡང་གཏང་རག་ཏུ་ལྷ་བསང་བཏང་བ་སོགས་བྱའོ། ། ༈ དྲག་པོའི་མེ་ཧོམ་ལས་བཞིའི་སྦྱིན་སྲེག་གི་དུས་ནི་མར་ངོའི་བརྒྱད། བཅུ་བཞིའི་ཉིན་ཕྱེད་དམ། ནམ་གུང་ཡང་ན་གང་བདེར་བྱ་བའི། ཕུང་གསུམ་སས་བསྲེས། རྒྱར་མདའ་གང༌། དཔངས་ཇི་བདེ་བྱས་ལ་དུག་ཁྲག་གིས་ཆག་ཆག་བཏབ་པའི་སྟེང༌། མེ་ཐབ་གྲུ་གསུམ་ནག་པོ་རྒྱར་སོར་མོ་ཉི་ཤུ་པ། ཁ་ཁྱེར་རིམ་གསུམ་རྣམས་ལ་རལ་གྲི་དང་གྲི་གུག་སྤེལ་མས་བསྐོར། ཕྱི་རོལ་མེ་རིའི་ཕྲེང་བ་དབུས་སུ་རྡོ་རྗེ་རྩེ་ལྔ་མཐིང་ནག

།དེ་རྣམས་རྡུལ་ཚོན་ནམ། བྲི་བ་གང་བདེའི་ཐབས་ཀྱིས་མཆུ་ནང་སྐྱེར་པ་སོགས་དྲག་པོའི་ཡམ་ཤིང་དུག་ཁྲག་གིས་སྦགས་པ་ཟུར་གསུམ་པའི་མཚམས་པར་བརྩེགས་པའི་ནང་མེ་ཚང་དང༌། ཤར་ལྷོར་མར་ནག་གི་ཏི་ལོ་བཞག །བུད་ཤིང་སྐྱེར་པ་དང་ཚེར་མ་ཅན་ཟུར་གསུམ་དུ་བཞག །སློབ་དཔོན་གཡས་ངོས་སུ་སྟེགས་ཀྱི་ཁར་རས་དམར་པོའི་སྟེང༌། ཡི་དམ་དང་ཆོས་སྐྱོང་གི་མཆོད་པ་རིམ་པ་གཉིས་སུ་བཤམས་པའི་ཡི་དམ་ལ་གཡས་ནས་བརྩམས་པའི་ཁྲག་གི་མཆོད་ཡོན། དབང་ལྔའི་མེ་ཏོག གུ་གུལ་དང་ཚིལ་ཆེན་གྱི་བདུག་སྤོས། མར་ནག་གི་སྣང་གསལ། མཁྲིས་པའི་དྲི་ཆབ། ཤ་ཁྲག་གིས་སྦགས་པའི་དྲག་བཤོས་ཟུར་གསུམ། ཐོད་རྔ་རྐང་གླིང་གི་རོལ་མོ་སོགས་དང༌། གཏོར་འབུལ་དམར་གཏོར་བཅུ་ཡང་བཤམས། ཆོས་སྐྱོང་ལའང་དེ་ལྟར་གྱིས་མཆོད་པ་དང༌། གཏོར་འབུལ་བཅུ་སོགས་བཤམ། གཡོན་ངོས་སུ་སྟེགས་ཀྱི་ཁར་རས་ནག་པོའི་སྟེང་ཡི་དམ་དང༌། ཆོས་སྐྱོང་གི་དབྱེ་རྫས་རྣམས་རིམ་པ་གཉིས་སུ་བཀོད་པའི་གཡོན་ནས་བརྩམ་ལྕགས་སྣོད་གྲུ་གསུམ་མམ། ཟངས་ལྕགས་སྣོད་གང་རུང་ལ་ལིདྒར་སྤར་བཏབ་པར་དུག་ཁྲག་གིས་བྱུག་པ་བརྒྱ། གལ་ཆེ་ན་དགྲ་མིང་བཅུག །ཤ་དུམ་བརྒྱ། སྔར་གྱི་ཤོག་ལིང་རས་མོ་རྣམས་ཁྲག་དང་བསྲེས་ལ་ཐོད་པར་བླུག་པ་དང༌། འབྲུ་སྣ། ལྕགས་སམ་ཟངས་སམ་སྣོད་དུ་མར་ནག་ཚན་མོ་འདི་ཐབ་ཀྱི་ཉེ་སྐོར་དུ་བཞག་དགོས། དར་ཟབ་བརྒྱ། ཀ་པཱ་ལར་བདུད་རྩི་དང༌། ཐོད་པ་རཀྟས་བཀང་པ། དམར་གཏོར་བརྒྱ། ཤ་ཁྲག་བསྲེས་པའི་བག་ཕྱེའི་རིལ་བུ་བརྒྱ་བཅས་བཀོད། ཆོས་སྐྱོང་ལའང་དེ་ལྟར་བཤམས་དགོས། སློབ་དཔོན་མདུན་རྡོའི་མེ་ཡོལ་ནང་ངོས་སྟེགས་ཀྱི་ཁར། རྡོར་དྲིལ། ཐོད་རྔ། གཡབ་དར། དགང་བླུགས་ཁ་སྦྱར། དཔལ་འབར། རླུང་གཡབ། བསང་ཆུ། འཐོར་གཡབ་བཤམས་བཀོད། སློབ་དཔོན་སྔགས་ཆས་རྫོགས་པར་རུས་རྒྱན་བཅས་སོ། །དར་སྔོན་སྟོད་གཡོགས། རཀྟ་དང༌། ཐོད་ཕྲེང་གི་སེ་རལ་ཁར་བྱས། གདན་ནག་པོའམ། སྔོན་པོའི་སྟེང་དུ། རྐང་པས་རྐང་པ་མནན་པའམ།

གཡས་སྐྱིལ་ཀྲུང༌། རྐང་གཡོན་བསླང་བའམ། པུས་མོ་གཉིས་ས་ལ་བཙུག་པ་གང་བདེས་ཁ་ལྷོར་བལྟས་ལ། སྔོན་དུ་ལས་བྱང་བསྐྱེད་བཟླས་ཟིན་བཞིན་འདི་ནས་མ་གྲོལ་བར་ངག་བཅད་དང༌། རྡོར་དྲིལ་ཏིང་ངེ་འཛིན་དང་མ་བྲལ་བར་བྱས་ལ། དང་པོ་ཤན་པའི་ཁྱིམ་གྱི་མེ་སྣོད་དུ་བླང་བར། དཔལ་འབར་སྤར། བསང་ཆུ་བྲན་ལ། ཐབ་ཀྱི་ཏིང་ལོ་སྤར་ནས། བུད་ཤིང་རྣམས་ཀྱང་སྦར། དྲག་པོའི་སྐབས་འདིར་ལག་གཡས་དགང་གཟར་དང༌། གཡོན་བླུག་གཟར་གྱིས་མར་ཁུ་ལན་གསུམ་བླུགས་ལ། མེ་གསོས་རླུང་གཡབ་བརྡེབ། རོལ་མོ་འབེབས་སུམ་བརྡུང༌། ཧཱུྃ་ཧཱུྃ་ཧཱུྃ་རང་རིག་རྡོ་རྗེ་གྲོ་ལོད་སོགས། བདག་མདུན་ལྷ་བསྐྱེད་ནས། བསྲེག་པར་གྱུར་ནས། ཌཱ་དྲིལ། རོལ་མོ་འབེབས་བདུན་བརྡུང་གཉིས་རྗེས་མར་འཛག་མེད་ཀྱིས། ཧོ་ཧོ་དགོངས་སུ་གསོལ་ལོ་སོགས་སྤྱན་འདྲེན་སྔགས་མཐར་མར་ཁུ་དགང་བླུགས་ཀྱིས་བདུན་བྱོན་སྐྱེམས་སུ་ཕུལ། ཌཱ་དྲིལ། འབེབས་ཉིས་བརྡུང་གིས། ཕྱག་འཚལ་གདན་འབུལ་མཆོད་སྐོང་བཤགས་པ་བསྟོད་པའི་མཐར། འབེབས་སུམ་བརྡུང་གིས། ཟློག་པའི་ནང་གི་ན་མོ་དཀོན་མཆོག་གསུམ་སོགས་འགུགས་གཞུག་ལན་དགུ། གཡབ་དྲིལ། འགུགས་རོལ་སུམ་བརྡུང་བཤུག་པ་བཅས། ཞལ་ཕྱེ། ཧཱུྃ་ཁྲོ་རྒྱལ་དྲེགས་འཇོམས་སོགས་ནས། ལྷུན་གྲུབ་ཤོག་བར། འབེབས་ཀྱིས་བཞག ཨོཾ་ཨཱཿཧཱུྃ་ཤྲཱིཿཧེ་རུ་ཀ་སོགས་ནས། རུ་དྲའི་རུས་པ་སོགས། ལྷ་སྔགས་དང༌། རྫས་སྔགས་སྦྲེལ་མ་བརྒྱ་རེས་དང་པོ་ལིདྒ་བརྒྱ་མཐེབ་སྲིན་གྱིས་ཕུལ། མཐར་དགང་གཟར་ཁར། དམར་གཏོར་བྲན། རོལ་མོ་སུམ་བརྡུང་གིས། ཧོ། དགོངས་སུ་གསོལ་ལོ་སོགས་ཀྱི་སྔགས་མཐར། རོལ་མོ་འབེབས་སུམ་བརྡུང༌། གཏོར་མ་དགང་གཟར་གྱིས་མེ་ཐབ་ནང་དུ་འབུལ་མཐར། ཁྲོ་རྒྱལ་འབར་བའི་སོགས་ཟློག་པ་སྔགས་མཐར་ཆེམ་བརྡུང༌། རོལ་མོ་འབེབས་སུམ་བརྡུང༌། སྔར་བཞིན་ཞལ་ཕྱེ་དང༌། མམ་ས་མཐེབ་སྲིན་གྱིས་ཕུལ་བ་དང༌། རཀྟ་བླུགས་གཟར་གྱིས། འབྲུ་སྣ་མཐེབ་སྲིན་གྱིས། ཞུན་མར་དགང་བླུགས་ཀྱིས། དར་ཟབ་མཐེབ་སྲིན་གྱིས་བདུད་རྩི་དང༌།

རཀྟ་གཉིས་དགང་བླུགས་ཀྱིས། གཏོར་མ་དང༌། ཟས་སྣ་མཐེབ་སྲིན་གྱིས་དབུལ་བ་སྟེ། དེ་ལྟར་དགྱེས་རྫས་རེ་རེ་བཞིན་བརྒྱ་རྩ་རེ། ལྷ་སྔགས་རྫས་སྔགས་སྦྲེལ་མ་མཐར་གཏོར་འབུལ་རེ་དང་ཟློག་པ་བཅས་སྔར་ལྟར་བྱའོ། །རྗེས་སུ་གཞུང་གསལ་ལྟར་མེ་ལྷ་གྲོ་ལོད་འཁོར་བཅས་སོགས་བསྡུ་རིམ་བྱ། དེ་ནས་གསང་བདག་བསྐྱེད་བཟླས། པདྨ་ཉི་མའི་སོགས་དང༌། མར་ཁུ་དགང་བླུགས་གསུམ་གྱིས་མེ་གསོས་ཤིང༌། བུད་ཤིང་བསྣན་ལ་སྦར། མདུན་བསྐྱེད་ལས་མགོན། ཨོཾ་སྭ་བྷ་ཝ་སོགས་ནས་ལྷ་བསྐྱེད། སྤྱན་འདྲེན་སྔགས་མཐར་མར་ཁུ་དགང་བླུག་གིས་བདུན་བྱོན་སྐྱེམས་སུ་འབུལ། འབེབས་ཉིས་བརྡུང༌། དཀྱུས་ལྟར་ལ། བསྟོད་པའི་མཐར། འབེབས་སུམ་བརྡུང༌། ཧཱུྃ། དཔལ་མགོན་སྲོག་བདུད་སོགས་ཞལ་ཕྱེ་གོང་ལྟར་ལ་རིགས་འགྲེའོ། །རྩ་སྔགས་དང་སྤྱི་དྲིལ་གཉིས་སྦྲེལ་གྱིས། དགྱེས་རྫས་བཅུ་སོ་སོར་བརྒྱ་རེའི་མཚམས་སུ་གཏོར་མ་རེ་བྲན། འཁོར་འདས་རང་གྲོལ། སྔགས་མཐར་དགང་གཟར་གྱིས་གཏོར་འབུལ་དང༌། ཁྱོད་ལ་གཏོར་མ་འབུལ་བའི་སོགས་མཐར། རོལ་མོ་འབེབས་སུམ་བརྡུང་གིས། སྔར་བཞིན་དང༌། ཁྲོ་རྒྱལ་འབར་ཟློག་བཅས་རྗེས་སུ་མེ་ལྷ་སྲོག་བདུད་འཁོར་བཅས། ཞེས་ཡི་དམ་ཁ་བསྒྱུར་གསུངས་ལྟར་གྱིས་བསྡུ་རིམ་བྱ། ལོང་ཡོད་ན་མེ་མི་བསྒུལ་བར་བཞག །དེ་མིན་དུག་ཁྲག་ཆུས་ཞི་བར་བྱས་ནས། རྡོ་རྗེ་བསྡུ་བའི་རྒྱས་བསྡུས་ལ་ཆུ་བོར་འདོར་ཞིང་ལས་ཀྱི་རྗེས་མི་མངོན་པར་བྱས་ལ། ལས་གཞུང་གི་ཚེ་འགུགས་དང་བཀྲ་ཤིས་ལ་འཇུག་པར་བྱའོ། ། ༈ ཡས་ཟོར་བཅའ་བཤམས་གཏེར་གཞུང་གསལ་ལྟར་མ་འཁྲུལ་བར་ཞིབ་པར་བྱས་ལ། ལས་བྱང་འོག་ཞི་དྲག་གི་བཟླས་པ་རྣམས་ཀྱི་སྔགས་ཤམ་དུ། དགྲ་བགེགས་དམ་སྲི་མཱ་ར་ཡ་ཕཊཿ བྷྱོ་བཟློག །ཐལ་རྡེབ་བཅས་ཉེར་ལྔ་རེ་བཏོན་དགོས་ཤིང༌། ཟངས་སྦུབ་མའི་མཐར་མདོས་བྱིན་རླབས། ཨོཾ་ཧ་ཧོ་ཧྲཱིཿ སོགས་སྔགས་ཚན་གསུམ་སོ་སོར་ཉེར་ལྔ་རེ་དང༌། མདོས་ཀྱི་དྲུང་དམར་གཏོར་བཅུ་གཉིས་ཀྱང་བཤམས།

དེ་ནས་མདོས་བསྐྱེད་པ། སྭ་བྷཱ་ཝ་དང༌། སྣང་སྲིད་འཁོར་བཅས་ཐམས་ཅད་སོགས་ནས། བ་ལིངྟ་ཨཱཿ ཧཱུྃ་བར། བདུག་སྤོས་བསྲེག །རུ་དར་འཕྱར་ཞིང༌། འདི་སྐབས་རོལ་མོ་ཡང་བྲེལ་ཙམ་བྱ་ཞིང༌། གཡབ་༣ ཌཱ་དྲིལ། རོལ་མོ་འབེབས་དགུ་བརྡུང་འཛག་མེད་ཀྱིས་བཞེངས་ཤིག་མར། བསྐུལ་ལོ་རྦད་དོའི་གདངས་གིས་བཀབ། བཞེངས་ཤིག་སྲིད་གསུམ་ནས་ཐུང་དུ་བཏང༌། ཉིན་གཞན་ལའང་རེས་མོས་ཀྱིས་སྤྱན་འདྲེན་གཉིས་རེར་བཀབ་པའི་བསྐུལ་མཚམས་བཅས་མཐར། རོལ་མོ་འབེབས་སུམ་བརྡུང༌། ཧཱུྃ་རང་བྱུང་ཆོས་དབྱིངས་སོགས། བསྐང་མཆོད་སྐབས། ཆང་དང༌། རཀྟ། དུག་ཁྲག་རྣམས་རིམ་པས་མཆོད་ཅིང༌། མདོས་ལ་བདུད་རྩི་འཐོར་བ་སོགས་གཞུང་ལྟར་བྱ། འགྲེས་བྱང་གཉིས་བཅས་སོ་སོའི་སྔགས་མཐར། རོལ་མོ། མཚམས་རྒྱག་དང༌། མཐར། འབེབས་སུམ་བརྡུང་གིས་ལེན། དེ་ནས་ལིདྒ། མཁར་ཐབ། ཤ་དུམ་འབྲུ་སྣ་བཅས་སོ་སོར་བརྒྱ་རྩ་རེ་དང༌། ལིདྒ་ལྕགས་ཁང་མདོས་དྲུང་བཤམས་ལ་ཆུས་བྲན། རང་མདུན་ཨེ་སོགས་དང༌། གཡབ་དར་བཅས། འགུགས་གཞུག་ཉེར་གཅིག །འགུགས་རོལ་བཤུག་པ་བཅས་ལན་རྗེས་མར་འབེབས་མཐར་བཞག །བླ་འགུགས་ཉེར་གཅིག་སྔགས་གསོག །རོལ་མོ་སུམ་བརྡུང་གིས། འོ་ལས་ངན་སོགས་ལྷ་དབྱེ་མཐར། འབེབས་སུམ་བརྡུང༌། ཞལ་ཕྱེ། ཧཱུྃ། རྒྱལ་བ་རབ་འབྱམས་སོགས་ནས། བཞེས་སུ་གསོལ་བར། མཐར། འབེབས་བཞག་རོལ། མ་ཧཱ་ཀཱ་ལ་སོགས། རྦད་སྔགས་མཐར་ཁཱ་ཧི་བཏགས་པའི་ཞལ་བསྟབ་སྔགས་ཉེར་ལྔ་རེ་དང༌། ལིདྒ་ཉེར་ལྔ་རེ་སྦྲགས་ནས་ལས་རྡོར་གྱིས་མདོས་ནང་འབུལ་མཐར། རོལ་མོ་སུམ་བརྡུང༌། ཧཱུྃ་མ་ཧཱ་ཀཱ་ལ་མཐུ་བོ་ཆེ་སོགས་སྔགས་མཐར། དམར་གཏོར་རེ་མདོས་ནང་ཕུལ། ཡང་འབེབས་སུམ་བརྡུང༌། གོང་ལྟར་ཞལ་ཕྱེ་རེ་དང༌། རྦད་སྔགས་དང་ཞལ་བསྟབ་སྔགས་ཚན་རྣམས་རིམ་པས་ཉེར་ལྔ་རེའི་མཐར། གཏོར་འབུལ་དང་བཅས་རིགས་འགྲེའི་བཞི་གསུམ་བཅུ་གཉིས་བཏོན་པས་ཁྱོན་ཞལ་བསྟབ་རྣམ་གསུམ་བརྒྱ་རྩ་རེ་གྲུབ་པར་བྱས་མཐར། འབེབས་སུམ་བརྡུང༌། དེ་ནས་མདོས་ཟོར་ལ་གཞུང་ལྟར་མཆོད་རྫས་རྣམས་ཀྱིས་གསོ་ཞིང་བྲན་ལ།

བྱིན་རླབས་གོང་ལྟར། ཨོཾ་ཧ་ཧོ་ཧྲཱིཿསོགས་སྔགས་ཚན་གསུམ་ལན་གསུམ་རེ་དང༌། འབེབས་སུམ་བརྡུང༌། ཧཱུྃ་རྒྱལ་བ་རྒྱལ་བའི་འཁོར་ལོ་སོགས། འགྲེས་བྱང་བཅས། བར་མཚམས་རྣམས་ལ་རོལ་མོ། མཚམས་རྒྱག་རེ་དང་བཅས། སྒྲུབ་པར་མཛོད་ནས། འབེབས་སུམ་བརྡུང༌། ཨོཾ་མ་ཧཱ་ཀཱ་ལ་སོགས་སྤྱན་འདྲེན་སྔགས་གཡབ་དར་གཡབ། དྲིལ་བུ་གསིལ་ལ་ཁཱ་ཧི། སྦྱར་བ་བརྒྱ་རྩ། ཨ་ཡ་མ་ལ་ཁཱ་ཧི་སྦྱར་བ་བརྒྱ་རྩ། རྦད་སྔགས་དང་ཐལ་རྡེབ་བརྒྱ་རྩ། དམ་བཞག་སྔགས་བརྒྱ་རྩ་བཅས་བཏོན། དེ་ནས་སྲིད་གསུམ་གཏིང་ཟློག་སོགས་ཉིན་ལྟར་དང༌། གཏོར་རྒྱག་ཉིན་ཁང་ཐོག་ནས་གསེར་སྐྱེམས་དང༌། སྒྲུབ་ཁང་ནས་བསྐང་བ་ཕུལ་ཐོན་ནས། མདོས་ཀྱི་སྒོ་དབྱེ་སློབ་དཔོན་གྱིས་མདའ་དར་ཐོགས་ལ། འབེབས་སུམ་བརྡུང༌། ཧཱུྃ་འཁོར་འདས་རབ་འབྱམས་སོགས་བཏོན་ལ། འབེབས་བཞི་བརྡུང༌། ཞལ་ཆེམས་ལས་འགྱེད། ཧཱུྃ་འབོད་དོ་བསྐུལ་ལོ་སོགས། འབེབས་སུམ་བརྡུང༌། ཧཱུྃ་བསྐུལ་ལོ་འབོད་དོ་སོགས་གཞུང་ལྟར། སེར་སྦྲེངས་སྐབས་མདོས་ཆེན་གྱི་རྗེས་ཟློག་གཏོར་གཉིས་བཏེགས་དགོས། འབུལ་སར་སླེབས་ནས་འགུགས་གཞུག་གསུམ་དང༌། གསེར་སྐྱེམས་མཆོད། སྤྲོ་ན་བཞེས་འབོད། དེ་ནས། འབེབས་སུམ་བརྡུང༌། ཧཱུྃ་སྔོན་བྱུང་སྲིད་པའི་སོགས་ཟོར་རྣམས་རྦད་སྔགས་དང་བཅས་སོ་སོར་འཕང་ལ། འབེབས་སུམ་བརྡུང་གིས་ལེན། ཧཱུྃ་མ་ཧཱ་ཀཱ་ལ་མཐུ་བོ་ཆེའི་མཐར་རྦད་སྔགས་བཏོན་བཞིན་རོལ་མོ་འབེབས་ཆེན་བཅས་མདོས་ཆེན་དང་མགོན་པོའི་ཟློག་གཏོར་རྒྱབ། དེ་ནས་རྡོ་རྗེ་དྲེགས་འཇོམས་སོགས་གོང་གསལ་ཟིན་བྲིས་ལྟར་བྱས་པས་ཁྱབ་པར་ཡོད། དེ་ལྟར་གསང་སྔགས་ཀྱི་ཟབ་ཆོས་འདི་ཉིད་བཀའ་གཉན་པ་བྱིན་ཆེ་བའི། དེ་ཡང་ཐོག་མར་དབང་དང་ལུང་གིས་རྒྱུད་སྨིན་ཅིང་གྲོལ་བར་བྱ་བ་དང༌། དེ་ནས་བསྙེན་སྒྲུབ་མཐར་ཕྱིན་པའི་སྒོ་ནས་བསྟན་པ་དང་བསྟན་འཛིན་གྱི་དོན་དུ་བྱ་བ་ལས། གར་ཐོད་ཐོད་དུ་བོན་གྱེར་ལྟ་བུ་མི་རུང་ཞིང༌། དེ་ཡང་རྣལ་འབྱོར་པ་བསྐྱེད་རྫོགས་ལྡན་པ་རབ།

ཐ་ནའང་འདོན་པ་ལྷག་ཆད་མེད་པར་མི་ཚིག་གིས་བར་མ་ཆད་པ་ཙམ་དགོས་རྒྱུ་ལས། གང་བྱུང་བྱས་པས། གཏེར་སྲུང་གི་བཀའ་ཆད་འཁུ་ལྡོག་འབྱུང་ངེས་པས་རང་བཟོས་མ་བསླད་པ་གལ་ཆེ་ཞིང༌། གཏེར་ཆེན་ཉིད་ཀྱིས་ཆོས་བདག་སོ་སོར་ཟིན་བྲིས་མི་འདྲ་བར་གནང་བའི་མཐའ་གཅིག་ཏུ་མ་ངེས་ཀྱང་འདིར་ནི་བླ་མ་ཀུན་མཁྱེན་ལ་གནང་བའི་བཞེད་པ་ཇི་བཞིན། རྗེ་ཆོས་ཀྱི་འབྱུང་གནས་ཀྱི་ལུགས་སྲོལ་གཙོར་བཏོན་པའི་བཅའ་བཀོད་འདོན་བསྒྲིགས་བཅས་རིག་འཛིན་མི་འགྱུར་རྡོ་རྗེ་དང་རོལ་པའི་རྡོ་རྗེའི་གསུང་རྒྱུན་རྣམས་དང་ཡང་གོ་བསྟུན་ནས། སི་ཏུ་པདྨ་ཉིན་བྱེད་དབང་པོས་བལྟས་ཆོག་ཟིན་ཐོར་བཀོད་པ་དགེ་ལེགས་སུ་གྱུར་ཅིག། །། ༈ ཟབ་མོ་བདུད་ཀྱི་གཅོད་ཡུལ་ཚོགས་ལས་ཡོན་ཏན་ཀུན་འབྱུང་གི་འདོན་འགྲིགས་རབ་གསལ་མཐོང་བ་མྱུར་རྟོགས་བཞུགས་སོ། །བསམ་འདས་བརྗོད་བྲལ་ཕ་རོལ་ཕྱིན། །མཁའ་འདྲའི་རང་གཟུགས་རྣམ་རོལ་མ། །བདེ་ཆེན་གར་མཁན་རྒྱལ་བའི་ཡུམ། །ལབ་ཀྱི་སྒྲོན་མས་ཀུན་ཏུ་སྐྱོངས། །དེ་ལྟར་མཆོད་པར་བརྗོད་པ་སྔོན་དུ་སོང་ནས། དེ་ཡང་ཟབ་མོ་བདུད་ཀྱི་གཅོད་ཡུལ་འདི་ཉན་ཐོས་རང་རྒྱལ་སོགས་ཐེག་པ་འོག་མ་རྣམས་ཀྱིས་གང་ཟག་བདག་མེད་ཀྱི་དོན་ཕྱོགས་མཚོན་ཙམ་རྟོགས་ཤིང༌། བར་པ་མཚན་ཉིད་མེད་པའི་འཁོར་ལོ་ཤེར་ཕྱིན་གྱི་མདོ་རྣམས་ནས་ཆོས་དང་གང་ཟག་གཉིས་ཀའི་བདག་འཛིན་བཟློག་ནས་ཟབ་མོ་སྟོང་ཉིད་ནམ་མཁའ་ལྟ་བུའི་དོན་སྟོན་ཅིང་བྱང་སེམས་འཕགས་པ་རྣམས་ཀྱི་ཐུགས་ལ་འཁྲུངས་ཤིང༌། ཐ་མ་ངེས་དོན་གཏན་ལ་འབེབས་པའི་མདོ་སྡེ་རྣམས་ལས་བདེར་གཤེགས་སྙིང་པོ་གཞོམ་གཞིག་བྲི་གང་དང་བྲལ་བའི་ཡེ་ཤེས་སྙིང་པོ་མངོན་སུམ་དུ་བསྟན་པའི་འཕགས་བཞི་སྐྱེད་བྱེད་ཡུམ་ཆེན་མོའི་དགོངས་དོན། དེ་བཞིན་གསར་རྙིང་རྒྱུད་སྡེ་རྣམས་ནས་ཀྱང་གདོད་མའི་ཟུང་འཇུག་བདེ་བ་ཆེན་པོ་སྐུ་བཞི་ཡེ་ཤེས་ལྔ་ཡི་བདག་ཉིད་མངོན་དུ་བྱེད་པའི་དོན་དང༌། དེའི་ཐབས་གསང་སྤྱོད་རིག་སྤྱོད་སོགས་ཐབས་ཤེས་ལམ་གྱི་ཆ་ཐམས་ཅད་ཀྱང་རྫོགས་པར་བསྟན་པའི་ཟབ་མོའི་དོན་འདི་ཉིད་ཉམས་སུ་བསྟར་བའི་རྣལ་འབྱོར་བདག་གིས་གང་ལ་རྟེན་འཆའ་བའི་གནས་རབ་དུར་ཁྲོད།

འབྲིང་བས་མཐའ། ཐ་མ་དགོན་གནས་སོ། །མི་བྱའི་གནས་ཀྱང་དགེ་འདུན་གྱི་ཀུན་དགའ་ར་བ་དང་གྲོང་ཁྱེར་གྱི་དབུས་སུ་གསུངས་ཀྱང༌། མདོར་ན་བདག་ཏུ་འོས་པ་དང༌། གཉན་སར་འོས་པ་དེ་ཡིན་ནོ། །དུས་ནི་ཡར་ངོ་དང་མར་ངོའི་དུས་བཟང་དང༌། ཉིན་མོ་རིང་དུས་ཉིན། མཚན་མོ་རིང་དུས་མཚན་མོ། ཉ་དང་ཉི་ཟླའི་ལྟོ་བ་མ་གཏོགས་ལྔ་བདུན་དགུ་གསུམ་ལྷ་འདྲེའི་ལས་དུས་རྣམས་ལའོ། །ཞེས་གསུངས་པ་ལྟར་ངེས་པར་བྱས་ནས། སྐབས་སུ་བབས་པ་འདོན་སྒྲིག་བཤམས་བཀོད་ཀྱི་རིམ་པ་ནི། སྟེགས་ཀྱི་ཁར་ཞིང་ངམ་སྟག་ལྤགས་ཀྱི་སྟེང༌། གོང་གཏོར་བླ་མ་ཡི་དམ་མཁའ་འགྲོ་ཆོས་སྐྱོང་གི་གཏོར་མ་ལྔ་ཚོམ་མམ། ཕྲེང་ཚར་གང་རུང་བཀོད་པའི་མདུན་དུ། མཆོད་པའི་མཎྜལ་ཚོམ་བུ་བདུན་མ་ཞིག་ཀྱང་བཤམས། ནང་མཆོད་ཀྱི་ཀ་པཱ་ལ་དང༌། ཉེར་སྤྱོད་མཆོད་པ་གཡོན་ནས་འགོ་བརྩམ་ཕྲེང་ཚར་དང་གཞན་ཡང་ཚོགས་ཀྱི་ཡོ་བྱད་གང་འབྱོར། སྐོང་གཏོར་རྒྱས་བསྡུས་གང་རུང་སྐབས་བསྟུན། མཁའ་འགྲོ་གཏོར་འབུལ་ལྔ་ཚོམ་ཅན་སོགས་མཁོ་བའི་ཡོ་བྱད་འདུ་བྱས་ལ། ནང་མཆོད་བྱིན་བརླབ། ཨོཾ་ཨཱཿབིགྷཱན་གྱིས་བསངས་ལ། སྭ་བྷཱ་ཝས་སྦྱངས། སྟོང་པའི་ངང་ལས་ཡྃ་ལས་རླུང་གི་དཀྱིལ་འཁོར་སོགས་ནས། ཨོཾ་ཨཱཿཧཱུྃ། ལན་གསུམ་བར་དང༌། མཆོད་རྫས་ཐམས་ཅད་ལ་བདུད་རྩི་བྲན་ཅིང༌། ཨོཾ་ཀརྨ་ཌཱ་ཀི་སོགས་ཀྱིས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཨ་ལས་ཐོད་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་སོགས་ཀྱིས་མཆོད་པ་བྱིན་བརླབ། ཤབྡའི་བར་དང༌། ཌཱ་དྲིལ་བྱ། བདག་ཅག་རྣམས་ལ་སོགས་ནས་ཉམས་སུ་བླང་བར་བགྱིའོ། །བར། བྱང་ཆུབ་སེམས་ཀྱི་ཀུན་སློང་བྱ་བ་སྔོན་གྱི་ཕྱག་བཞེས་ལྟར་དང༌། དེ་ནས་མགྲོན་བསྡུའི་དམིགས་པ་བཅས། བདག་ཅག་རྣམས་སོགས་ནས། དོན་དུ་འདུས་ཤིང་བརྗོད་ལ་རྐང་གླིང་ཁ་བརྡབ་ལན་གསུམ། དེ་ནས་ལན་གསུམ་འབུད་པའི་ཐོག་མར་རིང་བ། བར་བ་དེ་ལས་ཐུང་ཙམ་སྐད་འགྱུར་གཅིག་དང་ལྡན་པ། ཐ་མ་དེ་ལས་ཡང་ཐུང་བ་སྐད་འགྱུར་གསུམ་དང་ལྡན་པར་བྱ།

དེ་ནས་ཕཊ་རིང་གསུམ་བརྗོད། སྐྱབས་ཡུལ་དམིགས་པ་བཅས་སྐྱབས་འགྲོ་བདུན་ནམ་ཉེར་གཅིག་སྐབས་དང་བསྟུན། ཡན་ལག་བདུན་པ་དང༌། སེམས་བསྐྱེད་བཅས་བཏོན། སྐྱབས་ཡུལ་མི་དམིགས་པའམ་རང་ལ་བསྟིམ། སླར་ཚོགས་ཞིང་མདུན་གྱི་ནམ་མཁར་སོགས་ནས། ས་མ་ཛཿའི་མཐར་ཌཱ་དྲིལ་ཁྲོབ་བཀྲོལ། རྡོར་དྲིལ་ཐོགས་ལ། མ་ལུས་སེམས་ཅན་ནས། ཕྱག་འཚལ་བསྟོད་བར་དང༌། ཕྱག་འཚལ་བ་དང༌། མཆོད་སོགས་དང༌། ག་ཏེའི་སྔགས་ཅི་ནུས་བཟླས་ལ། བྱིན་རླབས་བསྡུ་དམིགས་མཐར། ཕཊ་བརྗོད་བཞིན་པས་བདུད་རྩི་ཆུ་རྒྱུན་དམིགས་པའི་མཐར། མཆོད་ལྷ་སྤྲོས་ནས། སྟོང་གསུམ་རབ་འབྱམས་སོགས་དང་གཏོང་ལེན་དམིགས་པ་སྦྱར། རིམ་སྐྱེས་འཕོ་བ་བྱས་ལ། མཎྜལ། ལྤགས་པ་གསེར་གྱི་ས་གཞི་མཐར། ཕཊ། རྗོད་བཞིན་དཀར་ཚོགས་ལམ་ཁྱེར་སྐོར་གསུམ་ཞེས་ཐོད་སྒྱེད་མའི་དམིགས་པ་བྱ། འཕེན་ལེན་དམར་འགྱེད་སྐོར་གསུམ། རྐང་གླིང༌། གནས་གཉན་ས་སོགས་དང༌། དེ་ནས། གནས་ཆོས་དབྱིངས་སོགས་གསོལ་འདེབས་རྣམས་རྒྱས་བསྡུས་སྐབས་དང་བསྟུན། བདུད་རྩི་བུམ་འགྱེད་མའི་དམིགས་པ་བྱ། རྗེ་བླ་མ་རྣམས་ལ་ཕྱག་འཚལ་སོགས་ནས་ཕ་བརྒྱུད་བསྟོད་པའི་མཐར་ཐོད་ཞལ་མའི་དམིགས་པ་བྱ། མ་ཡུམ་ཆེན་ཐུགས་ལས་སྤྲུལ་སོགས། ཐུགས་རྗེས་བཟུང་དུ་གསོལ། མཐར་འདོད་ཡོན་ལྔ་མཆོད་དམིགས་པ་བྱ། ཀྱེ་མ་མི་མིན་ཡེ་ཤེས་སོགས་ནས། མཆོག་ཐུན་མོང་གཉིས་ཀྱི་དངོས་གྲུབ་སྩོལ། །མཐར་བསྟབ་པ་གཡང་གཞི་མ་བྱ། ཀྱེ་མ་མི་མིན་ཡེ་ཤེས་སོགས་ནས། ཕྱག་འཚལ་བསྟོད་མཐར་བསྟབ་པ་མཆོག་ཕུར་མ་བྱ། དེ་རྣམས་ཀྱིས་མ་རྒྱུད་གསོལ་འདེབས་རྫོགས། མ་ནམ་མཁའ་ལྟ་བུའི་ཡུམ་ཆེན་སོགས་སྲས་བསྟོད་མཐར། ཕཊ་ཁ་ཤས་བརྗོད། མ་ཡུམ་ཆེན་ཐུགས་ལས་སྤྲུལ་སོགས། སྐལ་ལྡན་རྣམས་ལ་བཅུད་དུ་ཕོབ་བར། མཁའ་འགྲོ་འབུམ་བསྐུལ་འདི་མཐར་ཌཱ་དྲིལ་ཁྲོབ་བཀྲོལ་བཅས་ཕཊ་བརྗོད། དེ་ནས་ཚོགས་བདུད་རྩིས་བྲན་ལ། འབྲུ་གསུམ་དང༌། ག་ཏེའི་སྔགས་བཅས་སོ་སོར་ལན་གསུམ་བཏོན་ནས་བྱིན་གྱིས་བརླབས་ལ།

བཀའ་བརྒྱུད་ཚོགས་ལས། གནས་ཆོས་དབྱིངས་རྣམ་དག་གི་གཞལ་ཡས་སོགས་ནས། དབྱིངས་སུ་དྲོང་བར་དང༌། མ་རྒྱུད་ཚོགས་ལས། མ་ཡུམ་ཆེན་ཐུགས་ལས་སྤྲུལ་སོགས་མཐར། ཕཊ་དང༌། ཌཱ་དྲིལ་ཁྲོབ་བཀྲོལ་བྱའོ། །དེ་ནས་སྦྱིན་བདག་སོགས་ལུས་སྦྱིན་སོགས་དམིགས་བསལ་དགོས་པ་ཅན་ཡོད་ཚེ། རང་མདུན་གཞོགས་ཕབ་ཉལ་ཏེ་ཚོགས་རྫས་བཤམས་ལ་བདུད་རྩི་བྲན། བསྲེ་བ་གསུམ་སོགས་ལུས་ཚོགས་ཀྱི་དམིགས་པ་བྱས་ལ། ཨོཾ་མ་ཅིག་མ་ལ་སོགས་དང༌། དྲུག་པ་རྡོ་རྗེ་འཆང་ཆེན་བཏོན་ནས་བར་མཚམས་རྣམས་སུ་ཕཊ་བརྗོད། འདི་སྐབས་སྤྲོ་ན་གདོན་ཚོགས་དགུ་མའི་བསྟབ་པ་སྦྱར་ནས། སྟོང་གསུམ་གཞི་བདག་མན་ཆད་ནས། སོགས། ཕྱིན་བསྐྱུར་ལ། སླར་བསྲེ་འཕོའི་དམིགས་པ་བྱས་ནས། དབང་སྡུད་ནི། སྐད་ཅིག་གིས་བདག་ཉིད་དུར་ཁྲོད་ཀྱི་བདག་མོ་ཁྲོས་མ་སོགས་ནས་དམར་འགྱེད་དམིགས་པ་རྒྱས་པར་བྱས། གདོན་ཚོགས་དགུ་མའི་བསྟབ་པ་རྣམས་སོ་སོའི་མཚམས། ཕཊ་བརྗོད། ཌཱ་དྲིལ་བཀྲོལ། མཆོག་གི་དངོས་གྲུབ་ཐོབ་པར་ཤོག །བར་དང༌། མཐར། ཕཊ་བརྗོད། བསྡུ་ན། སྟོང་གསུམ་གཞི་བདག་སོགས་ནས། ལྷག་མ་མེད་པར་བཞེས་སུ་གསོལ། བར་དང༌། དེ་ནས་ཚོགས་ཕུད་གཏོར་མ་ཕུལ་ལ། ཕྱི་སྣོད་འཇིག་རྟེན་གཏོར་གཞོང་སོགས། གཏོར་བསྔོ་བཏོན་མཐར། ཕཊ་བརྗོད། ཌཱ་དྲིལ་བྱ། ཚོགས་བརྒྱ་ལྟ་བུའི་གྲངས་གསོག་སྐབས། སྦྱིན་པ་རྒྱ་ཆེན་དང༌། ཐམས་ཅད་ནམ་མཁའ༴ བདག་གིས་ལུས་མཆོད་སྦྱིན་སོགས་དང༌། གཅོད་ཡུལ་ཉམས་སུ་ལེན་སོགས་དང༌། ཁྱབ་པར་ཤོག་བར། ཕཊ་བརྗོད། སླར་ཡང་མཆོད་པ་རྣམས་ཁ་གསོ། བདུད་རྩི་བྲན། ཀརྨ་ཌཱ་ཀི་ནི་སོགས་དང༌། མཆོད་པ་བྱིན་རླབས་དང༌། མགྲོན་བསྡུ་བ་སོགས་སྔར་ལྟར་ལ། སྟོང་གསུམ་རབ་འབྱམས་མ་དང༌། པགས་པ་གསེར་གྱི་ས་གཞི་གཉིས་འཁྲིགས་ཆགས་སུ་བཏང༌། གསོལ་འདེབས། གནས་ཆོས་དབྱིངས་རྣམ་དག་དང༌། སྤྱི་གཙུག་ཉི་ཟླའི་གདན་གཉིས་འདོན་རེས་བྱ། ཡུམ་ཆེན་ཤེར་ཕྱིན་དང༌། མ་རྒྱུད་ཐབས་ཀྱི་བརྒྱུད་པ་གཉིས་འདོན་རེས་ཚོགས་ལས་སྐབས་འགྲེས་བསྐང་བསྡུ་བ་དང༌།

ཚར་རྗེས་མའི་སྐབས་སྤྲོ་ན་གདོན་ཚོགས་དགུ་མའི་བསྟབ་པ་བྱ་བ་གོང་དུ་སྨོས་ལྟར་དང༌། གཞན་རྣམས་དཀྱུས་བཞིན། བསྐང་བ་ལན་རྗེས་མ་བཏོན་ཅིང༌། གཏོར་མ་བདུད་རྩིས་བྲན་ལ། འོག་མིན་ཆོས་དབྱིངས་སོགས་ཀྱི་སྐོང་བ་ཚང་མ་དང༌། བཅོལ་བའི་ཕྲིན་ལས་འགྲུབ་པར་མཛོད། །བར་བཏོན་མཐར། ཕཊ་དང་ཌཱ་དྲིལ་བྱ། དེ་ནས་རྣལ་འབྱོར་པ་རྣམས་ཚོགས་ལ་རོལ། ལྷག་མ་བསྡུ་ཞིང༌། བདུད་རྩི་བྲན། དམིགས་པ་དང་བཅས་ཕྱོགས་བཞི་འཇིགས་རུང༌། སོགས་ཀྱིས་ལྷག་མ་བསྔོས་མཐར། ཕཊ་དང་ཌཱ་དྲིལ། དེ་ནས་མཁའ་འགྲོ་གཏོར་འབུལ། འབྲུ་གསུམ་གྱིས་བྱིན་རླབས་དང༌། ཀྱེ་མ་མི་མིན་ཡེ་ཤེས་མཁའ་འགྲོ་སོགས་མཐར། ཕཊ་དང༌།

ཌཱ་དྲིལ། དེ་ནས་མཆོད་པ་ཁ་གསོ། ཨོཾ་གུ་རུ་དྷེ་ཝ་དྷཱ་ཀི་ནི་སོགས་ནས། ཨརྒྷཾ་ནས། ཤབྡ་བར་དང༌། ནང་མཆོད་བདུད་རྩི་འབུལ་ཞིང༌། བྱིན་རླབས་ཀྱི་རྩ་བ་བཀའ་བརྒྱུད་བླ་མ་སོགས་དང༌། སྨྲ་བསམ་བརྗོད་མེད་སོགས་ཀྱིས་བསྟོད། བཀའ་བརྒྱུད་བླ་མ་རྣམས་ལ་ཕྱག་འཚལ་བསྟོད། །སོགས་འགྲེ། ཡི་དམ་ལྷ་ཚོགས༴ དཔའ་པོ་མཁའ་འགྲོ༴ ཆོས་སྐྱོང་སྲུང་མ༴ དེ་ནས། བདེ་བ་ལེགས་པ་ཇི་སྙེད་པ། །སོགས་ཀྱི་བཤགས་པའི་མཐར། ཌཱ་དྲིལ་དང་བཅས་ཡིག་བརྒྱ་ཚར་གསུམ། སྦྱིན་པ་རྒྱ་ཆེན་སོགས། ཐམས་ཅད་ནམ་མཁའ་མཛོད་སོགས། བདག་གིས་ལུས་མཆོད་སྦྱིན་སོགས་དང༌། གཅོད་ཡུལ་ཉམས་སུ་ལེན་སོགས་ནས། ཁྱབ་པར་ཤོག་བར། ཕཊ། བརྗོད། རྗེས་ཀྱི་བྱ་བ། གྲོལ་ཉིན་ལྟ་བུར། བྱིན་འབེབས་དམིགས་པ་དང་བཅས། ཌཱ་དྲིལ་འཁྲོལ་ཞིང༌། ཕཊ་བརྗོད་བཞིན། མ་ཡུམ་ཆེན་ཐུགས་ལས་སྤྲུལ་སོགས་མཐར་ཡང༌། ཌཱ་དྲིལ་བཀྲོལ་ཞིང༌། ཕཊ་བརྗོད་སྐྱབས་ཡུལ་བསྡུ་ཟིན་པ་དང༌། ཞི་ཟླུམ་དམིགས་པ་བཅས་ཚེ་གཟུངས་བཟླ་ཞིང༌། སྦྱིན་པའི་སྟོབས་ཀྱིས་སངས་རྒྱས་སོགས། ཤིས་པ་བརྗོད། དེ་ནས་རང་གཞན་ཐུགས་རྗེ་ཆེན་པོར་གསལ་བའི་ངང་ནས་མགྲོན་རྣམས་གཤེགས་གསོལ་དང༌། དགེ་བ་འདི་ཡིས་སོགས། གཅོད་ཡུལ་ཕྱག་རྒྱ་ཆེན་པོ་འགྲུབ་གྱུར་ནས། སོགས་བརྗོད། ཆོས་དབྱིངས་ལྷུན་གྱིས་གྲུབ་པ་སོགས། བཀྲ་ཤིས་མེ་ཏོག་གིས་ཆར་བསྙིལ་བར་བྱའོ། །ཡང་དམིགས་བསལ་སྦྱིན་བདག་གལ་ཆེན་ལ་བྱིན་རླབས་དབང་བསྐུར་བྱེད་པར་སྤྲོ་ན། གྲོལ་ཉིན་ལྟ་བུར་སྟབས་བདེ་བས། གོང་གི་མཁའ་འགྲོ་བྱིན་འབེབས་ཀྱི་སྔོན་དེར། སློབ་མ་རྣམས་ལ་དང་པོ་ཆབ་བཏང༌། མཎྜལ་འབུལ་ནས་གསོལ་འདེབས་རྒྱས་བསྡུས་གང་མོས་འདོན་ཤེས་ན་དཔོན་སློབ་མཉམ་དུ་གྱེར། དེ་ནས་མཁའ་འགྲོ་བྱིན་འབེབས་དམིགས་པ་དང་བཅས། མ་ཡུམ་ཆེན་ཐུགས་ལས་སོགས་ཏིང་ངེ་འཛིན་གྱིས་བྱིན་རླབས་འཕོ་དབང་གིས་སྨིན་པར་བྱས་ནས་གཞན་རྣམས་གཞུང་གོང་སྨོས་ལྟར་གྱི་བཀྲ་ཤིས་སོགས་མཐའ་རྒྱས་མཛད་པས་གྲུབ།

གོང་མ་རྣམས་ཀྱི་གསུང་རྒྱུན་བཞིན། སི་ཏུ་པས་སྤེལ་བ་དགེ་ཞིང་བཀྲ་ཤིས་པར་གྱུར་ཅིག །སརྦ་མདྒ་ལྃ།། །། ༈ གུ་རུ་རིན་པོ་ཆེའི་གསོལ་འདེབས་ཚིག་བདུན་མར་གྲགས་པའི་ཟིན་ཐོ་ཉུང་ངུ་ལགས། རྒྱལ་ཀུན་ངོ་བོ་བླ་མ་མཆོག །པདྨ་འབྱུང་ལ་གུས་བཏུད་ནས། །གང་ལ་གསོལ་བ་འདེབས་པ་ཡི། །མན་ངག་རྣམ་པར་གསལ་བྱེད་བྲི། །དེ་ཡང་རང་ཡི་དམ་གང་རུང་དུ་གསལ་བའི་སྤྱི་བོར་རམ་སྙིང་གའི་དབུས་སུ། གུ་རུ་རིན་པོ་ཆེ་མཚོ་སྐྱེས་རྡོ་རྗེ་འཆང་དབང་ཡབ་ཡུམ་གསལ་བཏབ། དེ་ཉིད་རྩ་གསུམ་ཀུན་ཀྱི་བདག་ཉིད་དུ་ཤེས་པ་ལ། འཁོར་མཁའ་འགྲོ་སྡེ་ལྔའི་ཚོགས་ཀྱིས་བསྐོར་བ་འཇའ་འོད་འཁྱིལ་བའི་ཀློང་ན་བཞུགས་པར་བསམ་ལ་གསོལ་བ་འདི་ལྟར་དུ་གདབ་སྟེ། ཧཱུྃ། ཨོ་རྒྱན་ཡུལ་གྱི་ནུབ་བྱང་མཚམས༔ པདྨ་གེ་སར་སྡོང་པོ་ལ༔ ཡ་མཚན་མཆོག་གི་དངོས་གྲུབ་བརྙེས༔ པདྨ་འབྱུང་གནས་ཞེས་སུ་གྲགས༔ འཁོར་དུ་མཁའ་འགྲོ་མང་པོས་བསྐོར༔ ཁྱེད་ཀྱི་རྗེས་སུ་བདག་སྒྲུབ་ཀྱི༔ བྱིན་གྱིས་བརླབ་ཕྱིར་གཤེགས་སུ་གསོལ༔ གནས་མཆོག་འདི་རུ་བྱིན་ཕོབ་ལ༔ སྒྲུབ་མཆོག་བདག་ལ་དབང་བཞི་སྐུར༔ བགེགས་དང་ལོག་འདྲེན་བར་ཆད་སོལ༔ མཆོག་དང་ཐུན་མོང་དངོས་གྲུབ་སྩོལ༔ ཞེས་བརྗོད་ཅིང་དོན་ནི་གོ་བདེ་ལ་འདི་ནི་སྤྱིར་གཏེར་གཞུང་རྡོ་རྗེའི་ཚིག་དང༌། བྱེ་བྲག །ཨོ་རྒྱན་ཡུལ་གྱི་ཞེས་པ་ནས། བྱིན་གྱིས་བརླབ་ཕྱིར་གཤེགས་སུ་གསོལ་བར་རྡོ་རྗེ་ཕག་མོས་གསུངས་པར་གྲགས་པའི་ཚིག་བདུན་གསོལ་འདེབས་ཏེ་ཚིག་རྐང་བདུན་ཡོད་པས་དེ་ལྟར་གྲགས་ལ། དེ་ནས་གུ་རུའི་ཐུགས་སྲོག་སྙིང་པོ། ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃཿ ཨོཾ་ཨཱཿཧཱུྃ་བཛྲ་གུ་རུ་པདྨ་ཐོད་འཕྲེང་རྩལ་བཛྲ་ས་མ་ཡ་ཛ་ཛཿ སརྦ་སིདྡྷི་ཕ་ལ་ཧཱུྃ་ཨཱཿ ཧྲཱིཿམ་ཧ་རི་ནི་སཿར་ཙ་ཧྲི་ཡཿཙིཏྟ་ཧྲིཾ་ཧྲིཾ་ཛཿཛཿ ཞེས་རྩ་སྔགས། བྱིན་འབེབས་སྔགས། མཁའ་འགྲོ་སྡེ་ལྔ་ཡབ་ཡུམ་གྱི་སྔགས་དང༌། གུ་རུ་མཁའ་འགྲོའི་ཚོགས་བཅས་ཀྱིས༔ བདག་ཅག་མོས་པའི་བུ་རྣམས་ལ༔

ལུས་ལ་སྐུ་ཡིས་བྱིན་གྱིས་རློབས༔ ངག་ལ་གསུང་གིས་བྱིན་གྱིས་རློབས༔ ཡིད་ལ་ཐུགས་ཀྱིས་བྱིན་གྱིས་རློབས༔ དབང་བཞི་བསྐུར་བར་བྱིན་གྱིས་རློབས༔ རྒྱུད་བཞི་དག་པར་བྱིན་གྱིས་རློབས༔ ལམ་བཞི་འབྱོངས་པར་བྱིན་གྱིས་རློབས༔ སྐུ་བཞི་ཐོབ་པར་བྱིན་གྱིས་རློབས༔ ཞེས་པ་རྣམས་ཀྱིས་རྩ་བའི་བླ་མ་གུ་རུ་ཡབ་ཡུམ་མཁའ་འགྲོའི་ཚོགས་ལ་གསོལ་བ་བཏབ་པས། གུ་རུའི་སྐུའི་སྨིན་མཚམས་ནས་འོད་ཟེར་དཀར་པོ་སྐར་མདའ་ཆད་པ་ལྟར་བྱུང་སྟེ་བདག་གི་སྨིན་མཚམས་སུ་ཐིམ། བུམ་དབང་ཐོབ་པར་བསམ། བླ་མའི་མགྲིན་པའི་གནས་ལས་འོད་ཟེར་དམར་པོ་མར་མེའི་རྩེ་མོ་ལྟར་རྒྱང་གིས་བྱོན་རང་གི་མགྲིན་པར་ཐིམ། གསང་དབང་ཐོབ་པར་བསམ། གུ་རུའི་ཐུགས་ལས་འོད་ཟེར་སྔོན་པོ་སྤོས་རེང་གི་དུད་པ་ལྟར་འཕྲོས་རང་གི་སྙིང་ཁར་ཐིམ། ཤེས་རབ་ཡེ་ཤེས་ཀྱི་དབང་ཐོབ་པར་བསམ། གུ་རུའི་གནས་ལྔ་ལས་འོད་ཟེར་འཇའ་ཚོན་སྣ་ལྔའི་རྣམ་པར་བྱོན་ཏེ་རང་གི་གནས་ལྔར་ཐིམ་པས། དབང་བཞི་པ་ཐོབ་པར་བསམ་པ་སྟེ། དབང་བཞི་སོགས་ནི་བུམ་དབང༌། གསང་དབང༌། ཤེར་དབང༌། ཚིག་དབང་སྟེ་དབང་བཞི་རྣམས་ཐོབ་པས་རིམ་བཞིན་གྱིས། རྒྱུད་བཞི། རྩ་དང༌། རླུང་དང༌། ཐིག་ལེ་དང༌། བྱང་ཆུབ་སེམས་ཀྱི་རྒྱུད་དག་སྟེ། ལུས་རྩ་ཁམས་རྣམ་པར་དག་པ་ལྷར་སྦྱངས། ངག་རླུང་དབྱིངས་སུ་གྲོལ་བ་སྟེ་སྔགས་སུ་དག །ཀུན་རྫོབ་ཀྱི་ཐིག་ལེ་ཡེ་ཤེས་དྭངས་མའི་ཐིག་ལེར་དག །ཐ་མལ་གྱི་ཤེས་རྒྱུད་རང་བཞིན་ཀློང་ཡངས་སུ་གྲོལ་བ་བདེ་ཆེན་བྱང་ཆུབ་སེམས་སུ་དག་སྟེ། རིམ་པ་བཞིན་ལམ་བཞི་ཡང་འབྱོངས་ཏེ། བསྐྱེད་རིམ་གྱི་ལམ། རྫོགས་རིམ། ཕྱག་རྒྱའི་ལམ། རྫོགས་ཆེན་ལམ་སྟེ་བཞི། ཡང་ཚོགས་ལམ། སྦྱོར་ལམ། མཐོང་ལམ། སྒོམ་ལམ་བཞི་ཞེས་པས་ལམ་བཞི་ཡང་ཡོད་མོད་ཀྱི་འདི་རང་གི་སྐབས་དོན་ནི་གོང་དུ་སྨོས་པ་དེ་ཁ་སྟེ། རིག་འཛིན་ཆེན་པོ་ཚེ་དབང་ནོར་བུའི་གསུང་ལས་ཀྱང༌། རྩ་རླུང་ཐིག་ལེ་བྱང་སེམས་རྒྱུད་སྨིན། བསྐྱེད་རྫོགས་ཕྱག་རྒྱ་རྫོགས་ཆེན་ལམ་འབྱོངས།

ཞེས་གསུངས་པ་དང་མཐུན་པའི་ཕྱིར་རོ། །སྐུ་བཞི་ནི་སྤྱིར་གྲགས་ལྟར། ཆོས་ལོངས་སྤྲུལ་སྐུ་ངོ་བོ་ཉིད་སྐུའོ། །དེ་ལྟར་དབང་བཞི་ལེན་པའི་དམིགས་པ་དང་བསྟུན། ཨོཾ་ཨཱཿཧཱུྃ་བཛྲ་གུ་རུ་པདྨ་དྷེ་ཝ་དྷཱ་ཀི་ནི་ཀཱ་ཡ་ཨ་བྷི་ཥིཉྩ་ཨོཾ༔ ཝཱཀྐ་ཨ་བྷི་ཥིཉྩ་ཨཱཿ ཙིཏྟ་ཨ་བྷི་ཥིཉྩ་ཧཱུྃ༔ སརྦ་ཨ་བྷི་ཥིཉྩ་ཧྲཱིཿ ཞེས་བརྗོད། ཏིང་ངེ་འཛིན་གྱི་དབང་བཞི་ཡང་ཡང་བླང་ཞིང་གསོལ་བ་གདབ། མཐར་གུ་རུ་རིན་པོ་ཆེ་མཁའ་འགྲོ་ཚོགས་བཅས་རང་ལ་ཐིམ་སྟེ་རྫོགས་པ་ཆེན་པོའི་ཀློང་དུ་མཉམ་པར་བཞག་གོ། །འདིར་སྨྲས་པ། རང་ཅག་བོད་ཡུལ་སྐྱེ་འགྲོ་རྣམས་ཀྱིས། །བླ་མའི་སྐལ་པ་པདྨ་འབྱུང་གནས། །བཀའ་དྲིན་མཉམ་མེད་གུ་རུ་རྗེ་དེ། །ཡིན་པར་ཤེས་ནས་གསོལ་བ་འདེབས་དགོས། །གྲྭ་པའི་གཟུགས་དང་སྒྲུབ་གཟུགས་བྱས་ནས། །ཆོས་ཀྱི་སྙིང་པོ་བླ་མ་མ་དྲན། །དམ་ཆོས་ཉམས་ལེན་རྒྱུད་ལ་མེད་པར༌། །ཁ་བཤད་བྱེད་པ་བདག་འདྲའི་ཆོས་པ། །རི་ཀླུང་མེད་པར་ཁེངས་ཏེ་འདུག་གོ །རྩ་བའི་བླ་མ་གུ་རུ་རྗེ་དེ། །དྲན་པ་ཙམ་གྱིས་བྱིན་རླབས་ཆེ་བས། །གསོལ་འདེབས་བཛྲ་གུ་རུ་དྲོངས་ཤིག །ཨ་ཧོ་སངས་རྒྱས་པདྨ་འབྱུང་གནས། །ཨ་ཏི་ཀློང་ཡངས་ངང་དུ་བསྙེན་ན། །ཨ་དོན་ཆོས་སྐུའི་ངོ་བོ་པདྨས། །ཨེ་དབྱིངས་ཆེན་པོར་བསླུ་བ་མེད་གསུངས། །ཞེས་གུ་རུ་རིན་པོ་ཆེའི་གསོལ་འདེབས་བླ་མའི་རྣལ་འབྱོར་གྱི་ཟིན་བྲིས་ཉུང་དུ་འདིའང༌། དབུ་མཛད་རྣམ་རྒྱལ་གྱི་འདོད་ངོར་རྡོ་རྗེའི་སྙིང་པོས་ཙཱ་རིའི་གནས་སུ་ཐུན་མཚམས་ཞིག་ཏུ་བྲིས་པ་དགེ། འདི་ཉིད་བཀའ་འབུམ་གྲས་སུ་འཇོག་མཛད་འདུག་ཅིང་ལུང་ཡང་བཞུགས་འདུག་པ་ལྟར་རོ། ། ༈ ཀློང་གསལ་གཏེར་བྱོན་ཡེ་ཤེས་རབ་འབར་གྱི་བཅའ་ཐབས་འདོན་འགྲིགས་གསར་བཀོད་དོན་གསལ་བཞུགས། ། སྭ་སྟི། རྩ་གསུམ་བདག་ཉིད་པདྨ་དྲག་པོ་རྡོ་རྗེ་ཐོད་ཕྲེང་རྩལ་ལ་ཕྱག་འཚལ་ལོ། །བཀའི་གནང་བ་སྩལ་དུ་གསོལ། །འདི་ཉིད་བཅའ་ཐབས་འདོན་འགྲིགས་སྔར་གྱི་རྙིང་ལུགས་དང༌།

རྗེ་གོང་མའི་ཞལ་རྒྱུན་ལུགས་དང༌། རིག་འཛིན་ཧྱ་གྲཱྀ་ཝས་བསྒྲལ་ལས་དང༌། ཟོར་འཕེན་གསར་བཀོད་དེ་རྣམས་ཀུན་འདུས་ནོར་བུ་ལུགས་དབོན་སྤྲུལ་དེ་ཉིད་ཀྱི་བཞེད་སྲོལ་སོར་བཞག་ལ། གཏེར་ཆེན་མཆོག་ནས་ཆོས་བདག་ཨ་ལོ་ཀུན་མཁྱེན་ལ་གདམས་པའི་བསྐྱེད་རིམ་གྱི་ཟབ་གནད་གཙོར་བཏོན། ཨོ་རྒྱན་རྡོ་རྗེའི་གསུང་རྣམས་དཔང་དུ་བྱས་ནས་བཀོད་པ་ལ། དེའང༌། ཐོག་མར་འདི་ཉིད་ཀྱི་བསྙེན་སྒྲུབ་སྔོན་དུ་ཐེམ་པའི་གང་ཟག་གིས། ཟླ་བ་གང་རུང་གི་དམར་ཕྱོགས་ཚེས་གཉིས་ལ་བརྩམས་ཏེ་དབེན་པའི་གནས་སུ་རྩ་གསུམ་གྱི་རྟེན་དང༌། འདི་ཉིད་ཀྱི་སྐུ་བྲིས་འབུར་གང་འབྱོར་བཤམས་པའི་དྲུང༌། སྟེགས་བང་རིམ་གསུམ་གྱི་དང་པོ་ལ། གཡས་ངོས་སུ་བླ་མ་ཡི་དམ་མཁའ་འགྲོ་ཆོས་སྐྱོང་གཏོར་མ་ལྔ་ཚོམ་མཐོང་བརྒྱུད་བཞིན་དང༌། དབུས་སུ་དཀྱིལ་ཐང་ངམ། མཎྜལ་ཚོམ་བུ་ལྔའི་སྟེང༌། མཉྫིའི་ཁར་ཆོས་འབྱུང་བསྣོལ་མའི་སྟེང་དུ་དཔལ་གཏོར་རྒྱན་ལྡན། གཡོན་ངོས་སུ་བསྙེན་ཕུར་བྱིན་ཅན་དང༌། ཚེ་རིལ། ཚེ་ཆང༌། མདའ་དར་བཀོད། མདུན་ངོས་ཉེར་སྤྱོད་མཆོད་པ་ཆ་ཚང་བཤམས་པ་བརྗེ་མི་དགོས། དེ་འོག་གཡས་ནས་བརྩམ་སྔགས་སྲུང་མར་གཏོར་གདན་གྲུ་གསུམ་ལ་ཞིང་ལྤགས་སྟེང༌། སྙིང་གཟུགས་ཅན་སྤྱི་འགྲོ། རྣམ་སྲས་གཏོར་གདན་ཟླུམ་པོ་ལ། མཁར་ཐབས་ཁ་བད་ཅན་སྟེང་དུ་ནོར་བུ་སུམ་ཚོམ་ཁར་ནོར་བུ་འབར་བ། མཐའ་འཁོར་གཏོར་འབྲང་རྒྱས་བརྒྱད་ཀྱིས་བསྐོར། བསྙེན་སྒྲུབ་ཟིན་ལ་གསལ་བའི། སྐོང་གཏོར་བང་རིམ་བཞིའི་སྟེང༌། དཔལ་གཏོར་རྒྱན་ལྡན། བང་རིམ་རྣམས་སུ། ཉེར་སྤྱོད་དང༌། འདོད་ཡོན་ལྔ། བཀྲ་ཤིས་རྫས་རྟགས། རྒྱལ་སྲིད། ཁྱུང་འབྲུག་སོགས་འཕུར་ལྡིང་གི་རིགས་དང༌། སྟག་སེང་སོགས་གཅན་གཟན་རིགས། གླང་བསེ་རུ་སོགས་རི་དྭགས་གཡུང་དྭགས་རིགས་རྣམས་སྤར་བཏབ་པས་བསྐོར་ལ། དར་ཚོན་དང༌། སྟག་གཟིག་རས་མོ། རིན་ཆེན་ཕྱེ་མ། སྨན་སྣ། སྤོས་སྣ། འབྲུ་སྣ། དམ་རྫས་སོགས་ཕྱུར་བུར་སྤུངས་ལ་བཀོད། ཁྱབ་འཇུག་དམར་གཏོར་གཡས་དཀྱུས་ལ།

འཁོར་གཏོར་དེ་འདྲ་བརྒྱད་ཀྱིས་བསྐོར། དམ་ཅན་གཏོར་གདན་གྲུ་བཞིའི་ཁར། མཁར་ཐབས་བད་ཅན་སྟེང༌། བཤོས་བུ་ཟུར་གསུམ། འཁོར་གཏོར་དེ་འདྲ་བ་བཞི་བད་དང་མཉམ་པ། མདུན་དུ་ར་མགོ །གཡས་ལྕགས་ཏེལ། གཡོན་སྨན་ལེབ། འབྲང་རྒྱས། གསང་ཕྱི། ཏིང་ལོ་སོགས་ཀྱིས་བསྐོར། རྒྱལ་པོ་ལ་མཁར་ཐབས་བད་ཅན་སྟེང༌། བཤོས་བུ་ཟུར་གསུམ་ལྔ་ཚོམ། དེ་རྣམས་ལ་སྨུག་རྩི་དང་དཀར་ཐིག་དམར་རྒྱན་གང་འོས་བྱ། མདུན་ངོས་སུ་ཆོས་སྨན་བཏབ་པའི་བདུད་རྩི་དང༌། སྨན་གཏོར། རཀྟ་ཉེར་སྤྱོད་མཆོད་པ་རྣམས་ཕྲེང་ཚར་བཤམས། དེ་འོག་ཏུ་ལས་དཀྱིལ་ཞིང་ངམ་སྟག་ལྤགས་སྟེང་ལྕགས་སྣོད་དུ་སའི་ཞལ་བར་རོ་སོལ་བྱུག་ལ་འཁོར་ལོ་རྩིབས་བཅུ་བྲི། དབུས་དང་རྩིབས་བཅུའི་ལྟེ་བར་བྲུབ་ཁུང་རེ་བརྐོས་ལ། ལིང་ཁྲུས་སྔོན་དུ་ཟིན་པའི་ཤོག་ལིང་གསུམ་དགོས་པར་གཅིག་དབུས་ཀྱི་བྲུབ་ཁུང་དུ་གཏོར་ཆེན་ཞབས་སུ་བཅུག །གཉིས་ཟུར་དུ་ཧོམ་ཁུང་ནང་བཞག་ནས་སླར་བསྒྲལ་ལས་སྐབས་དམིགས་རྟེན་བྱེད། རྩིབས་བཅུ་ལ་ཟན་ལིང་རེ་བཅུག །དེ་སྟེང་དྲག་པོའི་གཏོར་ཆེན་ཟུར་གསུམ་བརྗིད་ལྡན། སྤྲོ་ན་གཏོར་ཞལ་རྔམས་པ་བྱ། རྩེ་མོར་བྱ་ཁྱུང་གི་གཟུགས་སམ་ཙཀླི་ལ་དར་དམར་གདུགས། རྩིབས་བཅུར་ཁྲོ་བཅུའི་དམར་གཏོར་རྣམས་གཙོ་བོའི་སུམ་ཆ་དང་མཉམ་པ་བར་མཚམས་རྣམས་སུ་ཁྲག་གི་ཀྱུ་གུ་ཁ་ཕྱིར་བསྟན་བཀོད། གཙོ་གཏོར་ལ་དབུ་རྩང་གསུམ། གཡས་གཡོན་ལ་སྤྱན་རྩང་གསུམ་རེ་སྟེ་དྲུག །འཁོར་གཏོར་རྣམས་ལ་གསུམ་རེ། མཚེ་དང་ཡུངས་ཀར་ནག །ཟན་ལིང་རོ་ལྟེབས་དང༌། ཤ་དང༌། མེ་སྒྲོན་གཉིས་ཀྱང་གཏོར་ཆེན་རྒྱབ་ངོས་འཛུགས། མཐའ་མར་རྩང་ཕུར་དམར་ནག་དགུ་བཅུ་སྲིན་མོ་འགྲོས་སུ་བཙུགས། བ་སུ་ཏ་དང་སྔོ་དམར་སྐུད་པས་འཚུབས་མ་རིས་སུ་དཀྲིས། དེའི་གཡས་སུ་མེ་དབལ་ཟློག་གཏོར་ཟུར་གསུམ་ལ་གཙོ་གཏོར་ལས་དམའ་ཙམ། ལོགས་གསུམ་ལ་པྲ་མོ་ཧེ་གསུམ་གསུམ་ལ་དམར་གཏོར་དེ་ལས་ཆུང་ཙམ་གསུམ། གཡོན་ངོས་སུ་སྔགས་སྲུང་ཟློག་གཏོར་རྩ་གསུམ་པ།

དེ་དཔལ་གཏོར་ལས་དམའ་ཙམ། དེ་མཐར་དབང་མོ་ཉེར་བརྒྱད་ལ་ཁྲག་ཀོང་ཉེར་བརྒྱད་ཀྱིས་བསྐོར། དེ་གཉིས་ལའང་རྩང་ཐུང་གསུམ་རེ། མཚེ་ཡུངས། ལིདྒ་ཉིས་བསྟབ། ཤ་དང༌། མེ་སྒྲོན་རེ་འཛུགས། མཐའ་མར་རྩང་ཉེར་བརྒྱད་ཀྱིས་བསྐོར་ལ། སྔོ་དམར་སྐུད་དཀྲིས་བྱ། གཉིས་ཀར་གཏོར་གདུགས་དམར་སྨུག་རེ། ལས་དཀྱིལ་གྱི་ཉེ་ལོགས་གང་བདེར་ལྕགས་སམ་ཟངས་སྣོད་དུ། སའི་ཐུན་ཀོང་ཟུར་གསུམ་ལྔའི་ནང་རྩང་ཐུར་གསུམ་རེ་དང༌། མདའ་གཞུ་མཚོན་ཙམ། རཀྟ། རྡོ། དམར་གཏོར། ཐོད་ཟོར་རྣམས་ཀྱིས་མཚན་པ་བཀོད། མདུན་ངོས་སུ་ཁྲག་གི་མཆོད་ཡོན། དབང་པོའི་མེ་ཏོག །གུ་གུལ་སོགས་བདུག་སྤོས། ཚིལ་ཆེན་གྱི་མར་མེ། དུག་ཆུའི་དྲི་ཆབ། ཤ་ཆེན་གྱི་དྲག་བཤོས། ཐོད་རྔ་རྐང་གླིང་སོགས་ཅི་ལྟར་འོས་པ་བཤམས། ཉིན་བཞིན་གྱི་སྔོན་འགྲོ་དཀར་གཏོར་ལ་འབྲས་ཆན་དང་ཟན་རིལ་གྱིས་བསྐོར་བ། དམར་གཏོར། གླུད་གཟུགས་སྤྱི་འགྲོ། ཚོགས་ཀྱི་ཡོ་བྱད། ཞི་བཤོས་དང༌། དྲག་བཤོས། བསྐུལ་ཆེན་སྐབས་འབུལ་རྒྱུའི་གནམ་ཕུད། སྨན་རཀ་གཏོར་གསུམ་སྣོད་གཅིག་ནང་བཞག་པ། དམོད་ཟློག་གི་དམར་གཏོར་དང༌། ཟློག་པ་ཚར་གྲངས་ལྔའམ་གང་འདོན་ཀྱང་ཚར་རེར་གཏོར་ཆུང་བདུན་རེ་འབུལ་དགོས་པར་དེ་ལུགས་ཀྱི་འགའ་ཞིག་དང༌། མེ་དབལ། ཁྱུང༌། ཁྲོ་བཅུ། སྔགས་སྲུང༌། དམ་ཅན། བསྐུལ་རྔ་ཡབ་མ་དང༌། བཀའ་སྲུང་ལྔ། ཆད་ཐོ། བརྟན་མ་དེ་རྣམས་ལ་དམར་གཏོར་བཅུ་གསུམ་རྒྱན་རྩེ་འབུག་རེ། དྲག་པོའི་རིགས་ལ་ལྕགས་ཐེབ་གྲུ་གསུམ་འཛོམས་གལ་ཆེ། དམ་རྫས་དང་འབྲུ་སྣ་གང་འོས། འདོན་བྱ་དང་བསྟུན་པའི་གཏོར་མ་རྣམས་སྔོན་དུ་བཤམས་བཀོད་ཟིན་པར་བྱེད། ཧོམ་ཁུང་དུ་ཤོག་ལིང་གཉིས་ཡོད་རྒྱུའི་གཅིག་དེ་གྲོལ་ཉིན་ཞལ་བསྟབ་སྐབས་གཏུབ་ནས། ཟན་ལིང་དང་མཉམ་ཕུལ་དགོས། གཅིག་ཤོས་སླར་ཟོར་ལེན་བཞག་རྒྱུ་དང༌། ཉིན་བཞིན་ཟན་ལིང་རེ་དང༌། སླར་མཁོ་ཁྱད་སྒོ་དབྱེ་དང༌། ལམ་སེལ་ལ་དཀར་གཏོར་གཉིས་དང༌། བསྐུལ་གྱི་དམར་གཏོར་བརྒྱད་རྣམས་ལ་རྩང་གསུམ་རེ་བཙུགས་པ་སྔ་རྗེས་གང་བདེར་བཅའ།

ལས་འཕུར་དང་རྡོར་དྲིལ་གཡབ་དར། དབྱེ་རྫས། བྱ་རོག་དང་འུག་སྒྲོ། ཐུན་རྫས་མཚེ་དང་ཉུངས་ཀར་ནག །འབྲུ་སྣ། དམ་རྫས། ཆང་ཕུད། རཀྟ། སྤོས་ཕོར། ཆུ་གཙང༌། ཆབ་བུམ་རྣམས་འདུ་བྱས་ལ། སྟེགས་གང་བདེར་ཟུར་དུ་མ་མགོན་དང༌། ལྷ་སྨན་མའི་རྟེན་བཤམས་པའི་དྲུང་དུ། དེ་དག་གི་རྒྱུན་དང་རྟེན་གྱི་གཏོར་མ་གང་དགོས་མཐོང་བ་བརྒྱུད་བཞིན་ལེགས་པར་ཚར་དུ་དངར་བ་དང༌། འབུལ་གཏོར་དེ་རིགས་རྣམས་ཀྱང༌། དུས་གཅིག་བཅའ་བ་གང་བདེའི་ཚོགས་འདོན་མི་ཆག་པའི་ཁྱད་པར་དང༌། རིམ་བཞིན་གཏོར་མ་རྣམས་བཟང་དུ་བཏང་དགོས་ཤིང༌། སྣོད་སྟོང་པ་ཆེ་ཆུང་གང་ཡང་ཉེ་སྐོར་མི་བཞག་པ་གནད། སློབ་དཔོན་མདུན་ཌཱ་དྲིལ། འཐོར་ནས། ཉུངས་ཀར། གཞན་ཡང་རོལ་ཆས། རྔ་དུང༌། རྐང་གླིང་སོགས་ཉེར་སྤྱད་མཐའ་དག་ཚང་བར་བྱས་ལ། མཆོད་རྫས་རྣམས་སྤོས་རུམ་དང༌། ཆུ་གཙང་བྲན། ༈ ཉིན་དང་པོར། ཚིག་བདུན་མ་དང༌། བསམ་པ་ལྷུན་གྲུབ། འོག་མིན་བདེ་ཆེན་སོགས་བརྒྱུད་འདེབས། མདུན་གྱི་ནམ་མཁའ་ནས། སྐྱབས་འགྲོ་ཡེ་ཤེས་རྩེ་མོ་གསུམ། སེམས་བསྐྱེད་བདག་དང་མཐའ་ཡས་གསུམ། མ་གྱུར་འགྲོ་བ་དང༌། ཤེས་རབ་དགྱེས་རོལ་ཚར་རེ་ནས། སར་དྲོངས་ཤོག༔ བར་དང་བསྐྱེད་རྫོགས་འབྲིང་པོའི་ཧཱུྃ་ཧཱུྃ་ཧཱུྃ༔ ང་ནི་ལས་ཀྱི་སོགས། དཔལ་དུ་ཤར་བར་དང༌། ཕྱི་གཏོར་སྭ་བྷཱ་ནས། རིན་པོ་ཆེའི་སྣོད་སོགས། ལྷུན་གྲུབ་མཛོད༔ བར། གཏོར་མ་དཀར་དམར་གཉིས་དང༌། གསེར་སྐྱེམས་ཕུལ། ཡེ་ཤེས་བླ་མེད་ནས། ཧཱུྃ༔ བར་དེའི་གླུད་གཏོར་བཏང༌། བདག་ཉིད་ལས་ཀྱི་བགེགས་བསྐྲད་དང༌། སྲུང་འཁོར་ནས་གཞུང་བཞིན། བྱིན་འབེབས་བསྡུས་པ་དེ་ཡིས་འཐུས། བྷནྡྷ་སྟོང་གསུམ་སོགས་བྱིན་རླབས་ནས། བཛྲ་ཙིཏྟ་ཧཱུྃ༔ བར། རྡོར་སེམས་དང༌། ཁྲོ་བཅུ་བཞག །ཐུགས་ཀར་གཙུག་ཏོར་སོགས་ནས་ལྷ་བསྐྱེད། རྡོ་རྗེ་པད་ཉི་དང༌། ཧཱུྃ་ཡིག་དམར་ནག་སྦྲེལ་འདོན་གྱིས། སྤྱན་འདྲེན་སོགས་སྔོན་བསྐལ་མ་དང༌། བཞུགས་གསོལ། ཕྱི་ནང་གསང་མཆོད། བསྟོད་པ་ནས། དཀྱིལ་འཁོར་ལྷ་ལ་བཤགས་བར།

ཛབ་བསྐུལ་ཚིག་བདུན་མ་དང༌། ཞི་བསྙེན་ཤམ་ཅན་སྒྲིག་འདོན་གསུམ་དང༌། ཞི་བསྙེན་བརྒྱ་བརྒྱད་སྣང་སྟོང་དབང་དྲག་སོགས། དྲག་བསྙེན་གོང་འོག་གཉིས་པ་ལྔ་ཙམ། ཡང་དྲག་བསྙེན་བདུན། འཁོར་སྔགས་བདུན། ཁ་སྐོང་ཡིག་བརྒྱ་གསུམ་སོགས་དང༌། ཛབ་བསྟོད། དེ་ནས་སྔགས་སྲུང་སོགས་བཀའ་སྲུང་ལྔ་ཡི་ལས་བྱང་བཏོན་ལ། སོ་སོའི་བསྐུལ་གྱི་འོག་བར་དང༌། ཚོགས་རྡོ་རྗེ་ལྟ་བུའི་སོགས་ནས། དང་པོ་སྨན་གཏོར་དང༌། བར་པ་བསྐང་གཏོར་ནང་འབུལ། སྐོང་བཤགས་དྲི་མེད་མཐའ་བྲལ་བཏང༌། དེ་ནས་འབྱོར་ཚོགས་འདོད་ཡོན་སོགས་བཤགས་པ་ཡིག་བརྒྱ་བཅས། ཐ་མ་བསྒྲལ་མཆོད་སྐབས། ལས་རྡོར་གྱིས་གཡབ་དར། རྡོར་དྲིལ་བཅས། བདེན་སྟོབས་གསང་འདུས་ལེ་བརྒྱད་བཞིན་ཁ་བསྒྱུར་གྱིས་ཚར་གཅིག །ཞལ་བསྟབ་ཟློག་གཏོར་ཆེ་ཆུང་གསུམ་དང༌། བཀའ་སྲུང་གཏོར་འབུལ་དྲུག་ནང་སོགས་ལ་ཕུལ། གཙང་ལྷག་ཞིག་ཀྱང་བཞག །ལས་རྡོར་གྱིས་རྡོ་རྗེ་སློབ་དཔོན་སོགས་དང༌། འདུས་པ་རྣམས་ཀྱིས། གཟུང་འཛིན་བྲལ་བའི་སོགས་གྱེར། ཚོགས་ལ་རོལ། ཞབས་བརྟན་འདོན། མང་ལྷག་སྟེང་གཙང་ལྷག་བཀོད། སྨན་རག་གིས་བྲན། དང་པོ་ཕུད་སོགས་ཀྱིས་ལྷག་མ་བཏང༌། ཟློག་བསྐུལ་རྔ་ཡབ་མ་དང༌། སྔགས་སྲུང་སོགས་ཀྱི་བསྐུལ་རྣམས་བཏོན་ལ་སོ་སོར་གཏོར་འབུལ་དང༌། ཆད་བརྟན་ནས་བཀྲ་ཤིས་སོགས་རྗེས་ཆོག་གཞུང་ལྟར་གྱིས་འགྲུབ། དེ་ནས་མགོན་པོའི་རྒྱུན་གཏོར་མཚལ་མ་དང༌། བཀྲ་ཤིས་ཚེ་རིང་མ་སྦྲགས་འདོན་སྔར་རྒྱུན་ཇི་ལྟར་བྱའོ། ། ༈ ཉིན་བཞིན་འདོན་ལུགས་ནི། གོང་དུ་སྨོས་པ་རྣམས་གཞིར་བཞག་པའི། གཞུང་གི་བྱིན་འབེབས་བསྡུས་པ་དེ་རྒྱུན་པར་དང༌། ཡུལ་གྱི་མིང་ནི་དང༌། ཕྱི་ནང་གསང་བ་གཉིས་འདོན་རེས་སྨན་རཀ་གཏོར་གསུམ་བྱིན་རླབས་ནས་བཛྲ་ཙིཏྟ་ཧཱུྃཿབར། སྐབས་འདིར་སྔ་མའི་འདོན་ཟིན་རྣམས་སུ་མ་གསལ་ཡང༌། འདོན་སྒོམ་ལ་དོན་དང་མཐུན་པའི་ཁྱད་པར། གཏེར་གཞུང་ཐེག་པའི་སྒོ་འབྱེད་ལས། འགྲོ་རྣམས་སྒྲོལ་ཕྱིར་སོགས་ནས། རང་ཉིད་རྒྱུའི་ཧེ་རུ་ཀ་བསྐྱེད་པའི་ཐུགས་ཀར་སྔགས་ཕྲེང་གསལ་གདབ་ལ།

ཧེ་རུ་ཀའི་ཡིག་བརྒྱ་བདུན་བཟླ། རང་སྣང་རྡོ་རྗེ་སོགས་ནས། རང་ཉིད་ཧེ་རུ་ཀ་སོགས་ཀྱི་བླ་མའི་རྣལ་འབྱོར། གསོལ་འདེབས་དབང་བླང་མཐར། ཁྲོ་བཅུའི་སྲུང་ཟློག་ལས། བླ་མ་རྒྱུའི་ཧེ་རུ་ཀར་ཐིམ་སོགས་ནས། ཨོཾ་གྷ་གྷ་སོགས་ནང༌། ཨོཾ་བཛྲ་མུད་ཀཱ་ར་སྦྲེལ་མ་ལན་གསུམ། ཧཱུྃ་མཛད་ཀྱི་ཐུགས་ཀར་སོགས་དང་ཧཱུྃ་བཅུ་བརྒྱ་བརྒྱད་བཟླ། ན་མཿས་མནྟ་བདུན་སོགས། ཁྲོ་བཅུ་རང་འདྲ་སོགས་ནས། སྟོང་པར་བསྒོམ་ལ། སླར་ཡང་ན་མ་ས་མནྟ་ལ། ཨོཾ་ཧ་ར་ཧ་ར་བཏགས་པ་གསུམ། དེ་ནས་ལས་གཞུང་གི། ཐུགས་ཀར་གཙུག་ཏོར་སོགས་ནས། ལྷ་བསྐྱེད། སྤྱན་འདྲེན། བཞུགས་གསོལ། མཆོད་བསྟོད་ནས། ལྷ་ལ་བཤགས༔ བར་དང༌། གཞུང་ལས་བསྙེན་པའི་མན་ངག་ལ། ཞི་བར་བསྙེན། དྲག་པོར་སྒྲུབ། ལས་ལ་སྦྱར་ཅེས། དང་པོ་ནི། ཞི་བའི་ཛབ་བསྐུལ་སྔོན་བསྐལ་མ་ཚར་གཅིག །བཛྲ་གུ་རུ་ཤམ་ཅན་གསུམ། ཞི་བསྙེན་སུམ་བརྒྱ་བརྒྱད། གཉིས་པ་དྲག་པོའི་ཛབ་བསྐུལ་ཡེ་ཤེས་བཅུད་ཆེན་ལས། སྣང་སྟོང་དབང་དྲག་སོགས་ཨརྩིག་གོང་འོག་གཉིས་བརྒྱ་བརྒྱད་རེ་བཟླའོ། །དངོས་གྲུབ་བདེ་བ་ཆེའོ༔ གསུམ་པ་ལས་ལ་སྦྱར་བ། ཨརྩིག་ཉེར་གཅིག །གོ་ཆའི་ལྷ་ལྔའི་སྔགས། ཡ་མནྟ་ཀ་ཉེར་གཅིག་སོགས། ཡིག་བརྒྱ། ཨཱ་ལི་ཀཱ་ལི། ཡེ་དྷར་སྦྲེལ་མ་གསུམ་རེ། ཛབ་བསྟོད་ཡེ་ཤེས་ལྷ་ཚོགས་སོགས། དེ་ནས་གཏོར་བཟློག་གི་མདུན་བསྐྱེད་ལ་བསྐྱེད་རྫོགས་ཆུང་ངུའི། ཕྱི་ནང་སྣོད་བཅུད་སོགས་ནས། ལྷ་བསྐྱེད། སྤྱན་འདྲེན་མཆོད་བསྟོད་བར་དང༌། ཛབ་བསྐུལ་རིགས་སྔགས་བཅུད་བསྡུས་ལས། རང་ཉིད་དྲག་པོར་གསལ་སོགས། ཨརྩིག་གོང་འོག་གཉིས་བརྒྱ་བརྒྱད་རེ། ཨརྩིག་ལ་མེ་དབལ་དང༌། སྡེ་བརྒྱད་སྔགས་ཤམས་ཅན་ཉེར་གཅིག །མངོན་དུ་གྱུར་པའོ༔ བར། ཁ་སྐོང་དང་ཛབ་བསྟོད་བྱ། སྔགས་སྲུང༌། རྣམ་སྲས། ཁྱབ་འཇུག །དམ་ཅན། རྒྱལ་པོ་རྣམས་ཀྱི་ལས་བྱང་སོ་སོའི་བསྐུལ་པའི་འགོ་བར་བཏོན། དེ་ནས་བསྐྱེད་རྫོགས་འབྲིང་པོའི་ཚོགས། རྡོ་རྗེ་ལྟ་བུ་ནས་དང་པོ་སྨན་གཏོར་དང༌། བར་པ་བསྐང་གཏོར་ལ་འབུལ།

བསྐང་གཏོར་བྲན་ལ། བདེ་ཆེན་ཞིང་གི་སོགས་ཀྱི་བསྐང་བཤགས་བཏང༌། མ་བསྐང་ཚན་གཉིས་འདོན་རེས་བྱ། འབྱོར་ཚོགས་འདོད་ཡོན་སོགས་ཀྱི་བཤགས་མཐར་ཡིག་བརྒྱ། ཐ་མ་བསྒྲལ་མཆོད་དང༌། བདེན་སྟོབས་མཐོང་བརྒྱུད་བཞིན་གཅིག །བསྒྲལ་ཞིང་བསྟབ་པ་བཟློག་གཏོར་ཆེ་གསུམ་དང༌། བཀའ་སྲུང་བསྐུལ་གཏོར་དྲུག་རྣམས་ལ་ཕུལ། གཙང་ལྷག་ཀྱང་སྤྲོས་ལ་བཞག །བསྟོད་ཆེན། ནུབ་ཕྱོགས་བདེ་ཆེན་སོགས་དང༌། གནམ་ཕུད་བྲན་ལ། བསྐུལ་ཆེན་ནུབ་ཕྱོགས་དགོངས་ཤིག་བླ་མ་རིག་འཛིན་སོགས་བཏོན་མཐར་སྨན་རཀ་གཏོར་གསུམ་ནམ་མཁར་མཆོད། དེ་ནས་ལས་སྦྱོར་མཚོན་ཆའི་འཁོར་ལོའི་བསྒྲལ་ལས་ནུས་ལྡན་རྡོ་རྗེས་བསྒྲིགས་པའི། མཁྱེན་གསོལ་དྲག་པོ་ཡེ་ཤེས་རབ་འབར་སོགས་བཏོན་ལ། སློབ་དཔོན་མདུན་བསྒྲལ་ལས་ཀྱི་ཆས་རྣམས་བཀོད། ཨེ་མཎྜལ་ནས། ལིདྒ་ཁྲག་ཆང་གིས་བྲན་ལ། བདེན་སྟོབས་མཐར་ཨརྩིག་དང༌། དགྲ་བགེགས་ཨ་ཀརྵ་ཡ་སོགས་འགུགས་གཞུག་ལན་གསུམ། ལྷ་དབྱེ། ཐུན་བྲབ། ཕུར་གདབ་ནས། ཞལ་བསྟབ་ཟློག་གཏོར་གཙོ་འཁོར་རྣམས་སུ་ཕུལ་ལ་ཁཱ་ཧི་བར། དེ་ནས་ལས་གཞུང་གི་དྲང་སྲོང་དམོད་ཟློག །བཅོམ་ལྡན་དཔལ་ཆེན་སོགས་ནས། འགལ་རྐྱེན་མཐའ་དག་བཟློག་བར། བར་མཚམས་གསུམ་པོར་དྲང་སྲོང་ལྷ་ཡི་སོགས་ཚིག་རྐང་བཅུ་གཅིག་དེ་སྦྱར་ཞིང༌། ཨརྩིག་ཤམ་བུར་དྲག་པོ་ཁྲོས་པ་གསང་རྒྱུད་ལས་བྱུང་བའི་དྲང་སྲོང་དམོད་སྔགས་རེ་སྦྱར། མཐར་གཏོར་མ་ཟློག་གཏོར་ནང་ཕུལ། དེ་ནས་གཏོར་ཟློག་མཚོན་ཆའི་འཁོར་ལོའི། བཅོམ་ལྡན་དཔལ་ཆེན་སོགས་ཀྱི་བར་མཚམས་བདུན་སོ་སོར། ཨརྩིག་དང་སྔགས་ཐུན་བདུན་པ་ཞེས། ཏྲཀ་རཀྵ་སྔགས་ཚན་གསུམ་དང༌། ཨརྩིག་ཤམ་བུར་དྲག་སྔགས་ཆེན་མོ་བདུད་པྲ་མརྟ་སོགས་དང༌། རྒྱལ་འགོང་འདུལ་སྔགས་དང༌། ཨརྩིག་ལ་བྱད་བཟློག་དྲང་སྲོང་དམོད་སྔགས་བཏགས་པ། ཡང་ཨརྩིག་ལ། ཡང་ཟློག་ཏྲིག་ཁྲོམ་སྦྱར་བ་དེ་རྣམས་ཐལ་རྡེབ་དང་བཅས། ཟློག་པ་ཚར་ལྔའམ་གང་འོས་བཏོན་ལ། ཚར་རེར་གཏོར་ཆུང་བདུན་རེ་ཟློག་གཏོར་ནང་འབུལ།

དེ་ནས་མེ་དབལ་གྱི་ཟློག་པའི་ཕྲིན་ལས། བཞེངས་ཤིག་བཞེངས་ཤིག་སོགས། ཟློག་ཚན་ལྔ་ལ་དྲང་སྲོང་ལྷ་ཡི་དམོད་པ་སོགས་ཚིག་རྐང་བཅུ་བཞི་དེ་སྦྱར་ནས། ཨརྩིག་ལ་སྡེ་བརྒྱད་ལས་སྔགས་སྦྱར། མཐར་གཏོར་མ་མེ་དབལ་ཟློག་གཏོར་ནང་ཕུལ། ཁྱུང་ཟློག །ཨོཾ་མ་ཧཱ་ཤུཎྱ་ཏ་སོགས་ནས། བཟློག་ཅིག་སྒྲོལ་བར་དང༌། ཁྲོ་བཅུའི་ཟློག་པ། ཆེ་མཆོག་པདྨ་ནས། བྷྱོ་བཟློག་བར། འདི་སྔ་རྗེས་གཉིས་གཏོར་མ་ཟློག་གཏོར་ནང་ཕུལ། རལ་གཅིག་བཀའ་ཟློག །ཡེ་ཤེས་ཀུན་གྱི་ནས། ཕཊ་ཕཊཿབར། གཏོར་མ་སྔགས་སྲུང་ཟློག་གཏོར་ལ་ཕུལ། རྡོར་ལེགས་ཀྱི་ཟློག་པ། དབང་དྲག་པདྨའི་བཀའ་ནས། རྦད༔བར་གཏོར་མ་ཕྱི་རོལ་འབུལ། མི་ཁའི་ཟློག་པ། བདག་ཉིད་པདྨ་དྲག་པོ་ནས། སྔགས་དང་ཟློག་པ་ལན་གསུམ་མཐར། རིག་སྔགས་བདེན་པའི་དམོད་པ་ཡི་སོགས་ནས། རྒྱས་བར་མཛོད་བར་བརྗོད་ལ། ཆོས་བདག་ཀུན་མཁྱེན་གྱིས་མཛད་པའི་ཚོགས་ཞུ་ལན་གཉིས་དེ་བརྗོད་ལ་རོལ། ཞབས་བརྟན་དང༌། ལྷག་མ་བསྡུ་བཀོད། སྨན་རཀ་བྲན་ལ། དང་པོ་ཕུད་ཀྱི་སོགས་ལྷག་གཏོར་བཏང༌། བཤལ་ཆུ་བརྟན་མའི་གཏོར་མར་བླུག །ཟློག་བསྐུལ་རྔ་ཡབ་མ་དང༌། སྔགས་སྲུང་མ་སོགས་ཀྱི་བསྐུལ་གཏོར་རྣམས་སོ་སོར་ཕུལ། ཆད་ཐོ་དང༌། བརྟན་མ་ཕུལ། གཏོར་བྲོའི་མཐར། གཏོར་གཞོང་རྣམས་ཁ་གྱེན་པས་སོགས་བརྗོད། མེ་ཏོག་འཐོར། ཚེ་འགུགས། རང་སྣང་ཤེས་རིག་སོགས་མདའ་དར་གཡབ། བཛྲ་གུ་རུ་ཚེ་ཤམ་ཅན་དང༌། ཚེ་བྷྲཱུྃ་སོགས་སྒྲོལ་མ་ཉེར་གཅིག་བཟླའོ། །དངོས་གྲུབ་ལེན་པ། བཀྲ་ཤིས་དང༌། བསྡུ་རིམ་མཐར། ལྷའི་སྐུར་ལྡང་ནས། བསྔོ་སྨོན་བྱ། པདྨ་དྲག་པོའི་དཀྱིལ་འཁོར་དུ། །ཚོགས་ཀྱི་འཁོར་ལོ་སོགས་བརྗོད། དེ་ནས་མ་མགོན་རྒྱུན་གཏོར་དང༌། ལྷ་སྨན་ཚེ་རིང་མའི་གཏོར་ཆོག་སྒྲག་འདོན་རྣམས་སྔར་ལུགས་ཇི་བཞིན་པར་ཉམས་མེད་བྱའོ། ། ༈ གཏོར་རྒྱག་སྐབས། ཟོར་ལས་མཚོན་ཆའི་འཁོར་ལོ་བཞིན་དགོས་རྒྱུར་ཀྱང༌། ཧྱ་གྲྀ་ཝས་གསར་བསྒྲིགས་དེ་དབང་གི་རྡོ་རྗེ་ནས་གསུངས་པར་བཞེད་པས།

གཏོར་རྒྱག་ཕྱོགས་ཐེབས་དང་ཆུ་ཚོད་བསྟུན་དགོས་བཞིན། ལས་གཞུང་ཉིན་ལྟར་ལ། ཟློག་པ་ཚར་གྲངས་སོགས་གང་འོས་ཀྱིས། ཚོགས་རོལ་དང༌། ལྷག་མ་བཏང་བའི་རྗེས་སུ། ཁང་ཐོག་ནས། སྒོ་དབྱེའི་དཀར་གཏོར་དང༌། གསེར་སྐྱེམས་ཀྱི་ཆས་ཐོག ས་ལ། ཨ་ཀཱ་རོ་གསུམ་གྱིས་བྱིན་བརླབས། བྷཱུྃ་ལས་རིན་ཆེན་བར་མཚམས་གསུམ་ལ་སྐྱེམས་དང༌། མཐར་དཀར་གཏོར་མཆོད། རྡུལ་དུ་རློགས་བར། ནང་དུ་འོང་ལ། སློབ་དཔོན་གྱིས་སྒོ་རྩང་བཞི་ལེན་ལ། གཏོར་ཆེན་གསུམ་ཁ་ཕྱིར་བསྟན་ལ་ཅུང་ཟད་དཔག །མེ་དབལ་ཟློག་པའི་མཐའི། ང་ནི་དབང་དྲག་པདྨའི་སོགས་ནས། བསྟན་དུ་གསོལ་བར། གསེར་སྐྱེམས་བཤམས་ལ། ཐ་ཚིག་བསྒྲག་པ། ཧྲཱིཿ བདག་ཉིད་གང་ཤར་རང་གྲོལ་སོགས་ནས། སྐྱེམས་ཕུད་འཛིན་བཞིན་མཐར་ལས་རྡོར་གྱིས་ནམ་མཁར་མཆོད། ཨ་མྲྀ་ཏ་ན་ར་ཀན༔ བར། དེ་ནས་ཚོགས་པ་རྣམས་བཞེངས། ལམ་སེལ་དཀར་གཏོར་བྲན། ཨོཾ་དཾཥྚཏ་སོགས་ཀྱིས་བསང༌། ཐོད་པའི་སྣོད་སོགས་ནས། ཤར་ལ་སོགས་པ་བཏོན་ནས་ཕུལ། དར་ནག་ཕྱར། སེར་སྦྲེངས་ཇི་བཞིན་ཆས་པའམ། སྒྲུབ་ཁང་ནས་གཏོར་མ་རྡེག་པ་ཅི་ལྟར་བྱས་ཀྱང་ཁོག་ཕྱོགས་མཚུངས་དགོས་པས། སྔ་ནས་ས་གཞིར་གྲུ་གསུམ་ཉིས་རིམ་མེ་རིས་བསྐོར་བའི་ལྟེ་བར་ནྲྀ་ཏྲི་བྲི། བུད་ཤིང་གྲུ་གསུམ་པ་བརྩིག་པའི་རྩེ་ཕྱོགས་གང་ཡིན་དེར་བསྟན་པ་སོགས་ཚག་བཀོད་གྲུབ་པར་བྱས་ལ། གཏོར་ཟོར་རྣམས་གཏེགས་ནས་བཤམས་ཟིན་པར། ཟོར་ལན་ཤོག་ལིང་ཡང་བཙུག །དང་པོ། གསེར་སྐྱེམས་ཐོགས་ལ། སྣང་ཞིང་སྲིད་པའི་ལྷ་སོགས། བར་མཚམས་གསུམ་ལ་མཆོད། ན་མོཿ རྗེ་བཙུན་སོགས་འགུག་གཞུག་ལན་གསུམ། དེ་ནས་དམར་གཏོར་བརྒྱད་བྲན། ཟློག་བསྐུལ་རྔ་ཡབ་མ། བཀའ་སྲུང་གཞན་ལྔ་ཉིན་ལྟར་བཏོན་པ་གཏོར་མ་རྣམས་ཟོར་དུ་འཕེན། སྔོན་ཚེ་འདས་དུས་སོགས། ཆད་ཐོའི་གཏོར་མའང་བརྡེག །རབ་འཇིགས་རྔམ་པའི་སོགས་ནས་མདའ་གཞུ་སོགས་ཀྱི་ཟོར་ཚན་ལྔ་པོ་རིམ་བཞིན་རྡེག །སྔགས་སྲུང་མའི་བཀའ་ཟློག །ལས་ཀྱི་དབང་མོ་སོགས་ཀྱིས་མེ་སྒྲོན་སྦར་ལ།

སྔགས་མཐར་གཏོར་ཟོར་བརྡེག །མེ་དབལ་གཏོར་མ་བཏེགས་ལ། རྔམ་བརྗིད་པདྨ་དྲག་པོ་སོགས་མེ་སྒྲོན་སྦར། མཐར་རྡུལ་དུ་རློགས༔ ནས་གཏོར་ཟོར་རྒྱབ། ལྷ་ཚོགས་རྣམས་ལ་དམོད་བཅོལ་ཆེད་དུ་སློབ་དཔོན་གྱིས་གསེར་སྐྱེམས་ཐོགས་ལ། བཞེས་འབོད། ཧོ་དགོངས་སུ་གསོལ་ལོ་སོགས་གཞུང་གི་བར་མཚམས་གསུམ་དེར་སྐྱེམས་མཆོད། ཐམས་ཅད་ཀྱིས་སྒྲིག་འདོན་དང༌། མེ་སྒྲོན་གཉིས་སྦར། མཐར་ཨརྩིག་དང༌། བདུད་པྲ་མརྟ་ནའི་སྔགས་རྣམས་བརྗོད་བཞིན་གཏོར་ཆེན་བརྡེག་ལ་མེ་ཧོམ་དུ་ཕུལ། རོལ་ཆེན་མཱ་ར་ཡ་དང༌། གཡབ་དར་གཡབ། དར་ནག་བརྡེག །དེ་ནས་སར་བཞུགས་ལ། ལོག་ཏྲིའི་སྔགས་ཉེར་གཅིག་དང༌། ཏྲིག་ཁྲོམ་མ་ཉེར་གཅིག་མཐར། ན་མོཿ སངས་རྒྱས་ཀྱི་བདེན་པ་དང་སོགས་སྤྱི་འགྲོ་བཞིན་ཐལ་རྡེབ་དང་བཅས་ཚར་གསུམ༌། རིག་སྔགས་བདེན་པའི་སོགས་ནས། རྒྱས་པར་མཛོད་བར་དང༌། བཞེངས་ལ། བརྟན་མ་སྐྱོང༌། གཏོར་གཞོང་རྣམས་བརྩེགས་མར་སྦུབ་ལ་ཉེ་ལོགས་སུ་དར་ནག་སྦྲེང༌། སློབ་དཔོན་གྱི་རྡོ་རྗེས་མནན་ལ། ན་མོཿ རྗེ་བཙུན་སོགས་འགུགས་གཞུག་གོང་བཞིན་ལ། གཏོར་གཞོང་རི་རབ་འབར་པའི་འོག་ཏུ་སོགས་ཁ་བསྒྱུར་ནས། ཨ་ཨ་བར་ལན་གསུམ་བརྗོད། དེ་ནས་གཏོར་གཞོང་རི་རབ་འབར་བའི་སོགས་ཀྱི་མཐར། གཏོར་གཞོང་རྣམས་ཁ་གྱེན་པས་རྣལ་འབྱོར་པ་སོགས་བརྗོད། མེ་ཏོག་འཐོར། མཚམས་གཅོད། སྲུང་འཁོར་དང༌། ཁྱུང་གི་དམིགས་པས་ཕྱི་ལམ་བཅད་ལ་ཡར་བྱོན། སྒྲུབ་ཁང་སྒོའམ། ནང་གང་བདེ་ནས་འདོན་ཟིན་སྔར་ལུགས་ཀྱི་རྒྱལ་དབྱངས། དགྲ་བགེགས་བདུད་བཞི་ཐུལ་སོགས་ཚར་གསུམ་གྱེར་ལ། དཀྱིལ་འཁོར་ལྷ་ལ་མེ་ཏོག་འཐོར། མཐར་ཞི་རོལ་ཟླ་བ་ཡར་ཚེས་བཀྲོལ། གྲལ་ལ་འཁོད་ནས། ཕྱེ་མར་དྲངས། ཞབས་བརྟན་དང༌། ཤིས་བརྗོད། ཚེ་འགུགས་སོགས་བཏོན་ལ། མགོན་ཚེ་གཉིས་བཅས་ཉིན་ལྟར་གྱིས་འགྲུབ་བོ། ། ༈ སྐབས་འདིར་སྦྱིན་སྲེག་བྱ་ན། ཚེ་འགུགས་དང་རྗེས་ཆོག་གི་སྔོན་དུ་བྱ། ཕྱི་ཉིན་འདྲར་སྟབས་བདེ་ངེས་པས། ལས་བྱང་ཉིན་དང་པོ་བཞིན་བཏང་ནས།

ཚོགས་ལས་ཞལ་བསྟབ་གྲུབ་ནས་ཚོགས་རོལ་དང༌། ཞབས་བརྟན་བཏོན་མཚམས། གནས་དེའམ་གཞན་གང་བདེར་མཆོད་རྫས་བཤམས་བཀོད་སོགས་སྔ་ཚགས་ཟིན་པར་བྱས་ལ། དང་པོ། སྣ་སེལ་གསེར་སྐྱེམས་བདེ་བར་གཤེགས་སོ་ཞེས་པ་བཏང། ཞི་བའི་སྲེག་བླུགས་དངོས་གཞི་གཏེར་གཞུང་རྒྱལ་སྲས་ཀྱིས་བསྒྲིགས་པའི་གོ་གསལ་བར་ཞིབ་དཔྱད་གནང་འཐུས་མཐར་ཆགས་སུ་བཏོན་པའི་མཐར། ལས་གཞུང་གི་ཚོགས་ལྷག་དང༌། བསྐུལ་རྣམས་སོགས་རྗེས་ཆོག་གཞུང་བཞིན་གྱིས་ཁྱབ། ༈ ཡང་ཚེས་ཉེར་བདུན་དང་ཉེར་བརྒྱད་ལ་མ་མོའི་ཁྲག་མདོས་དང༌། རྒྱལ་མདོས་དམིགས་བསལ་སྦྱར་དགོས་ཚེ། ལས་གཞུང་གི། དབྱངས་གདངས་སྐོར་འདོན་པ་ཟོར་ཡང་ཙམ་བྱས་ལ། ཚོགས་ལྷག་གི་རྗེས་ཐོག་དེར། གླུད་མདོས་ཡས་ལྟག་གི་རྫས་རྣམས་གཞུང་གསལ་གང་དགོས་སྔ་ནས་བསྒྲིགས་བཀོད་གྲུབ་པ་ཟིན་ནས། ཁྲག་མདོས་ལ། ན་མཿ ས་མནྟ་སོགས་ལན་གསུམ་རེ་དང༌། ན་མོ་སངས་རྒྱས་སོགས་ཚར་གྲངས་གང་འོས་བསགས་ལ། གླུད་རྫས་བྲན་ཅིང༌། བསྔོ་བསྒྲངས་བྱས་ལ། མཐར་གསེར་སྐྱེམས་མཉམ་ཉིད་ཆོས་སྐུ་སོགས་ཀྱིས་མཆོད་ལ། སྔོན་གྱི་བསྐལ་པའི་སོགས་མཐར་མདོས་ཕྱོགས་གཙང་ལ་རིང་བར་རྫོངས། རོལ་ཆེན་དང༌། མཚམས་གཅོད། སྲུང་འཁོར་བསྒོམ་ལ། དེ་ནས་ལས་བྱང་གི། བསྐུལ་བ་རྣམས་ཕྱིན་དཀྱུས་ལྟར་བཏོན། ༈ རྒྱལ་མདོས་སྐབས་ཀྱང་འདི་མཚུངས་ཀྱི། ཆས་རྣམས་འཛོམས་པར་བྱས་ལ། ཉོན་ཅིག་ནམ་མཁའི་ལྷ་སོགས་ནས། སྤྱན་འདྲེན་མཐོ་ནམ་མཁའ་སོགས། ར་ཁྲི་ར་ཛ་ཛཿབར། རྒྱ་ཆིང༌། ཀྱཻ། ལྷ་སྲིན་སོགས། ཚེ་བསྲིང་དུ་གསོལ་བར། དེ་ནས་རྒྱ་ཆིང་སྨྲ་ར་སོགས། དངོས་གཞིའི་གླུད་བསྔོ་ལེ་ཚན་རྣམས་རྫོགས་ནས། བསྲིང་དུ་གསོལ་བར། ན་མཿསརྦ། སོགས་གསུམ་རེ། ཉོན་ཅིག་ནས། ཧཱུྃ། བར་བྱང་གཅིག་དེ་ཚར་གྲངས་གསོག་མཐར་ཁྲག་མདོས་ཀྱི་གསེར་སྐྱེམས། མཉམ་ཉིད་ཆོས་སྐུའི་སོགས་བཏང༌། རྒྱལ་མདོས་ཀྱི་ཉོན་ཅིག་སྣང་སྲིད་ལྷ་འདྲེ་སོགས་དང༌། ད་ནི་མདོས་ཀྱི་ལམ་བསྟན་སོགས། མཐར་མདོས་ཕྱོགས་གཙང་ལ་རིང་བར་སྐྱེལ།

རོལ་ཆེན་དང༌། མཚམས་གཅོད། སྲུང་འཁོར། དེ་ནས་གོང་བཞིན་ལས་གཞུང་གི་བསྐུལ་རྣམས་བྱའོ། །ཡང་ཚོགས་བརྒྱ་སྤྲོ་ན། ལས་བྱང་ཉིན་དང་པོ་སོར་བཞག་གི། ཚོགས་རྡོ་རྗེ་ལྟ་བུ་ནས། དང་པོ་མཆོད་པ། བར་པ་བསྐང་བཤགས། ཐ་མ་བསྒྲལ་བསྟབ་བཏོན་ལ། བདེན་སྟོབས་བསྡུ་ན་དཀོན་མཆོག་གསུམ་དང་ཡི་དམ་སོགས་ཤྩཽ་ཀ་ཞེས་འཐུས་པར། གྲངས་འཛིན་ཅིང་མཐར་ཚོགས་རོལ་དང༌། རྗེས་ཀྱི་བྱ་བ་སོགས་གཞུང་ལྟར་རོ། ། ༈ དངོས་གྲུབ་ལེན་ཆོག །ནངས་སྔ་བར་འཚོགས་ལ་ལས་བྱང་བཏང་ནས་སྐྱ་རེངས་ཤར་བའམ། ཉི་ཤར་རྩེ་སྤྲད་ཀྱིས། ཚེ་བསྙེན་བརྒྱ་བརྒྱད་བཟླ་སྐབས། ཚེ་རྫས་དངོས་གྲུབ་ཏུ་རོལ། དབང་བླང་དངོས་ཀཱ་ཡ་སིདྡྷི་སོགས་ཚར་བདུན་རིང༌། དཔལ་གཏོར་དང༌། བསྙེན་ཕུར། སློབ་དཔོན་གྱི་གནས་གསུམ་དག་ལ་དབང་བླང༌། དེ་ནས་བཀྲ་ཤིས་དང༌། བསྔོ་སྨོན་རྗེས་བསྡུ་གྲུབ་ཐོག །ལྷ་བསང་གཏང་རག་གི་ཚུལ་དུ་བཏང་བར་བྱའོ། །ཅེས་བསྟན་པའི་སྤྱི་རིམ་དོན་ལ་སྨན་པའི་ཆེད་དུ་གཞུང་གི་དགོངས་པ་དང་བསྟུན་ནས། སི་ཏུ་པདྨའི་མིང་ཅན་གྱིས་གསལ་བར་བཀོད་པ་ནོངས་པ་བཟོད་ཅིང༌། དགེ་བས་བསྟན་པ་རྒྱས་ཤིང་འགྲོ་ལ་དགེ་བའི་དཔལ་དུ་ཤོག །སརྦ་ཛ་ག་ཏམ།། །། ༈ དེའང་འཕགས་མཆོག་ཕྱག་ན་པདྨོ་དང་རྣམ་དབྱེར་མེད་པའི་རྒྱལ་དབང་ཀརྨ་པ་རིམ་པར་བྱོན་པ་རྣམས། མཉམ་མེད་ཤཱཀྱའི་རྒྱལ་པོ་དང༌། ཨོ་རྒྱན་རིན་པོ་ཆེས་བཀའ་གཏེར་དུ་མ་ནས་ཡང་ཡང་བསྔགས་བརྗོད་ལུང་གིས་བསྟན་པར་གསལ་ཞིང༌། ཁྱད་པར་རྗེ་བདུན་པ་ཆོས་གྲགས་རྒྱ་མཚོ་ཉིད་བྲམ་ཟེ་པདྨ་དཀར་པོ་དང་ཐུགས་རྒྱུད་གཅིག་པར་གསུངས་པའི་མྱོང་གྲོལ་རིལ་ནག་གི་ཕབ་རྒྱུན་གཙོ་བོའང་དེ་ལྟའི་སྐྱེ་བདུན་དམ་རྫས་འདི་ཉིད་ལེན་ཅིང༌། གཞན་ཡང་ཡེ་ཤེས་རང་སྣང་གི་ཅོད་པན་མཚོན་ཕྱིར་བརྡ་ཐབས་ཀྱི་ཞྭ་ནག་གསེར་མདངས་ཅན་མཇལ་བའི་ཕན་ཡོན་སོགས་ཀྱང་སངས་རྒྱས་རྣམས་ཀྱི་ཕྲིན་ལས་འདོད་དགུར་བསྒྱུར་བའི་ཐབས་ཚུལ་ཁོ་ན་སྟེ། ༈ སྐྱེ་བདུན་རིལ་བུས་འདུལ་བའི་དུས་ཚོད་ནི་དེང་གི་སྐབས་ཉིད་དུ་ངེས་པ་སྟེ།

དོན་ཏིག་འགྲོ་བ་ཀུན་གྲོལ་གྱི་རྒྱུད་ལས། སྙིགས་མའི་དུས་སུ་ཚེ་ཐུང་ནད་མང་ཞིང༌། །ལོངས་སྤྱོད་དབུལ་ཕོངས་ཉོན་མོངས་རང་གར་སྤྱོད། །ཆོས་ལ་ཉན་བསམ་སྒོ་གསུམ་གུས་མཁན་མེད། །དེ་དུས་ཚེགས་ཆུང་དོན་ཆེའི་དམ་རྫས་འདི། །འགྲོ་དོན་ཕྱོགས་བཅུར་སྐྱོ་ངལ་མེད་པར་སྤེལ། །ཞེས་པ་ལ་སོགས་ཕན་ཡོན་བརྗོད་ལས་འདས་པ་མཆིས་སོ།། །།གཏོར་བསྔོ་དོན་བསྡུས་པར་མོས་ན། རྟེན་ཡོད་ན་བཀྲམ། དེ་མདུན་གཏོར་མའམ། ཕྱེ་མར་གང་རུང་དང༌། སྐྱེམས་ཕུད་སོགས་ཇི་ལྟར་འཛོམས་པ་བཤམས་ལ། ཨོཾ་དཾཥྚོ་སོགས། ཁྃ་ལས་བྲག་སྟེང་སོགས། སྤྱན་འདྲེན་སྔགས་དང༌། ཧཱུྃ་དད་པ་དང་ནི་སོགས། ནག་པོ་ཆེན་པོ་གཤེགས་སུ་གསོལ་བར། བྷྱོ། བྱང་ཤར་ཆོས་དབྱིངས་སོགས་ནས། མགྱོགས་བྱེད་ཆེན་མོ་གཤེགས་སུ་གསོལ། །བར་དང༌། ཛ་ཧཱུྃ་བྃ་ཧོཿསོགས། བྱང་ཤར་ཕོ་བྲང་སོགས། རཀྨོ་རཀྵ་སོགས་ནས། རྡོ་རྗེ་འཆང་གི་སོགས་ནས་བཞུགས་སུ་གསོལ་བར། ཨོཾ་ཁྲག་གི་རྒྱ་མཚོ་སོགས་དང༌། སྐབས་གསུམ་གྲོང་སོགས། གསང་སྔགས་ནང་གཏོར་གཞུང་ལྟར་ནས། ཀུན་འགྲུབ་མཛོད་བར། དཾཥྚོཏ་སོགས་སྟོང་པར་གྱུར་པའི་སོགས་ནས། ལྷ་ཆེན་དཔལ་འབར་སྔགས་རིང་མཐར། དམ་ཅན། ཞིང་སྐྱོང། ཨ་ཕྱི། ཚེ་རིང་མ། བྲག་བཙན། ཐང་ལྷ། མཁར་ནག་བཅས་ཀྱི་གཏོར་སྔགས་ཀྱང་སྦྱར་ལ་བཏོན། མཁའ་འགྲོ་སྤྱི་གཏོར་དང་གཞི་བདག་སྤྱི་གཏོར་ཡང་བཏོན། ཨོཾ་ཨཿཧཱུྃ་ཧོ། གང་གི་དྲིན་སོགས། པད་ལ་འདུད། བྱ་སྤྱོད་རྣལ་འབྱོར་སོགས་དང༌། ཧཱུྃ། སྲིན་པོའི་གཟུགས་ཀྱི་སོགས། ཤྩཽ་ཀ་གཅིག་ནག་པོ་ཡབ་ཡུམ་སོགས། བཅོམ་ལྡན་འདས་ཀྱི་སོགས། དཾཥྚོཏ་སོགས། སྟོང་པའི་ངང་ལས་ཨ་ལས་བྱུང་བའི་སོགས་སྔགས་དང་བཅས། བསྟན་སྲུང་མཐར་ཐུག་སོགས། ཧཱུྃ། བཀའ་བརྒྱུད་བླ་མའི་སོགས་སྐོང་བ་སྔགས་དང་བཅས། བསྙེན་པ་བྱ། སྤྲོ་ན་ཐུན་གཏོར་ལ། ན་མོ་རཏྣ་སོགས་འགུགས་གཞུག་དང་རྦད་སྔགས་རྣམས་གསུམ་རེ། ཧཱུྃ་གང་ཞིག་བླ་མ་སོགས་མཐར་སྔགས་དང༌། ཏྲིག་ཁྲོམ་མ་ཟློག་པ་བཅས་རྒྱས་བསྡུས་ཅི་ལྟར་ཡང་བྱ།

ཧཱུྃ་ཆོས་ཀྱི་དབྱིངས་སོགས་ནས། གནང་དུ་གསོལ་བར། བྷྱོཿ མ་གཅིག་སྨིན་མཚམས་སོགས་ནས། ཨོཾ་བཛྲ་མ་ཧཱ་ཀཱ་ལ་སོགས། ཕ་ལ་ཧཱུྃ། ཨོཾ་ཨཱཿཧཱུྃ་བར་དང༌། ཨོཾ་ས་མ་ཡ་སོགས་ནས། ཚེ་རབས་སྔོན་ནས་སོགས། ཞི་བར་ཤོག་བར། བདག་ནི་མངོན་པར་སོགས་ནས་བཀྲ་ཤིས། མཐར་བསྔོ་སྨོན་བཅས་ཅི་འགྲུབ། དེ་ལས་བསྡུ་ན། མ་དག་མ་བཏོན་པས་འཐུས་སོ། །སརྦ་མདྒ་ལཾ།། །། ༈ རི་ཁྲུས་རྒྱས་པར་སྤྲོ་ན། ལྷ་གང་རུང་གི་བདག་བསྐྱེད་བཟླས་པ། བུམ་པ་དང་མཆོད་པ་བཤམས། བུམ་བསྐྱེད་བཟླས་པ་བུམ་ལྷ་འོད་ཞུ་བཅས་ཟིན་ནས། ལྷ་ཁྲུས་རྟེན་བྱིན་ཆེན་ལ་དགོས་པས་རྒྱས་པར་རབ་གནས་ནང་ལྟར། བསྡུ་ན་ཀུན་རིག་ཁྲུས་ཆོག་ལྟར་བྱ། དེ་ནས་ཁྲུས་ཆུ་ཡང་བུམ་པར་བླུགས་ནས་རི་ཁྲུས་ལྟར་བྱའོ། །ཁྲུས་ཀྱི་ཁང་པ་སོགས་ནས། ཇི་ལྟར་བལྟམས་པ་སོགས། ཨོཾ་སརྦ༔ འདི་ནི་ཁྲུས༴ འདི་ནི་སྦྱིན་པའི༴ ཕྱིན་དྲུག་ཚང་མ་དང་སྔགས། ཆུ་བོ་དྲུག་གིས༴ སངས་རྒྱས་ཀུན་གྱི་གཟི་བརྗིད༴ སྔགས། འདོད་ཆགས་ཞེ་སྡང་༴ དཀོན་མཆོག་གསུམ་པོ་དུག་མི་མངའ༴ ཞེས་བསྡུ་བ་དང༌། མཐར་སྔགས་དང༌། འབྱུང་བཞི་དུག་གི་སོགས། དམིགས་ཡུལ་ཞེས་ཀུན་ལ་སྦྱར་རྒྱུ། གང་ལ་དམིགས་པ་དེ་ལ་ཟེར་གསུངས་པ་རེད་མོད། མཐར་སྔགས། རྒྱས་པར་གང་ལ་སེར་སྣ་སོགས། བསྡུ་ན། སངས་རྒྱས་བསོད་ནམས་མཐུ་དག་ཕྱིན་བཏོན། སྡིག་པར་མ་གྱུར་ཅིག་བར་དང༌། མཐར་བཀྲ་ཤིས་ལྔའམ་གསུམ་ཙམ་གདངས། ཐད་ཀར་བཏང་ནས་མཐོ་དམན་མི་བྱེད། མཐར་འཇིག་རྟེན་བདེ་ཞིང་ལོ་ལེགས༴ ཀུན་འགྲུབ་ཤོག །བཀྲ་ཤིས་དཔལ་འབར་སོགས་བཏོན་པས་འགྲུབ། སརྦ་མདྒ་ལམ།། །། ༈ ཨོཾ་སྭ་སྟི། ཚེ་སྒྲུབ་ཐབས་ཤེས་ཁ་སྦྱོར་ཆེན་པོའི་བཤམས་བཀོད་འདོན་བསྒྲིགས་བཞུགས་སོ། །ན་མོ་ཨ་མི་ཏ་བྷ་ཡེ། དང་པོ་ལྡིང་ཁྲི་བང་རིམ་གསུམ་ཅན་གྱི་སྟེང་མར། དཀྱིལ་འཁོར་རས་བྲིས་བཀྲམ། དེ་སྟེང་མཉྫི་རིམ་པ་གཉིས། འོག་མར་དཔལ་གཏོར་རིན་ཆེན་འབར་བ་རྒྱན་དཔེ་གཅིག་ལ་རྩེར་རྡོ་རྗེ་རྩེ་ལྔ། ཉི་ཟླ་ནོར་བུ། ཤིང་ལོ་མེ་ཏོག

རྒྱན་གྱི་ལྟེ་བར་ཆོས་འབྱུང་སྔོན་པོ། གཡས་གཡོན། ཨ་ཡིག་དཀར་དམར་གྱིས་མཚན་པ་མཆན་ལྡན། དེ་སྟེང་རྣམ་རྒྱལ་བུམ་པ་མགུལ་ཆིངས་དམར་པོ་ཅན། ཉེར་ལྔའི་རྫས་དང་དྲི་བཟང་ཆུས་སུམ་གཉིས་བཀང་བ་ཁ་རྒྱན་དང༌། དུང་ཆོས། གཟུངས་རྡོར་སྔགས་བྱང་དར་དམར་དགབ་པ་བཤམས། སྟེང་དུ་སྐུའི་དཀྱིལ་འཁོར་ཙཀ་གདུགས་དང་བླ་བྲེ་འཕན་གྱིས་མཛེས་པར་བསྟར། དཀྱིལ་འཁོར་ཕྱོགས་བཞིར་ལས་བཞིའི་གཏོར་མ་ཚེ་རིལ་དང་ཚེ་ཆང་ཡང་གང་བདེར་དགོད། མཆོད་ལྷ་བཅུ་གསུམ་ལ་ལྷ་བཤོས་བཅུ་དྲུག །འབྱོར་ན་སྒབ་སྐོར་ཡང་བཤམས་པར་བྱའོ། །མཐར་མཆོད་པ་གཡས་བསྐོར་གྱིས་བཤམས་པ་ཞིག་དང༌། དེ་འོག་ཕྱོགས་མཚམས་བཀའ་སྲུང་དམར་གཏོར་མེ་རི་ཅན་བཅུ་སོ་སོར་ཙཀླི། ཤར་གྱི་ཤར་སྟེང༌། ནུབ་ཀྱི་ནུབ་འོག །དེ་འོག་བང་རིམ་ལ་མྱོས་བྱེད་ཀྱི་མཆོད་ཡོན། ཆུ་གཙང་ཞབས་བསིལ་མེ་ཏོག་བདུག་སྤོས། དེ་འོག་བང་རིམ་ལ་དྲི་བཟང་ཆབ། ལྷ་བཤོས། མར་མེ་བཅས་ཕྱོགས་རེར་ཉེར་བདུན་བཀོད་པའི་རེ་རེ་ནས་བརྒྱ་རྩ་ཚང་བར་བཤམས། མདུན་དུ་སྨན་རཀ་གཏོར་གསུམ་དང༌། མཆོད་པ་ཕྲེང་ཚར། གཞན་ཡང་མཆོད་རྫས་གཙང་ཞིང་རྨད་དུ་བྱུང་བ་ཅི་འབྱོར་བཤམས། ཚོགས་ཀྱི་གཏོར་མ་དང༌། དམ་རྫས། བདུད་རྩི། རཀྟ། ཟས་སྣ་གང་འབྱོར་དཀྱིལ་འཁོར་ཕྱོགས་བཞིར་འདོན་པ་དང་བསྟུན། གཞག་རྒྱུའི་ཕུར་པ་གདན་ཅན་ལྔ། མཚམས་བཞིར་མདའ་དར་དཀར་སྔོ་དམར་ལྗང་བཏགས་པ་བཞི། མེ་ལོང་བཞི་བཅས་ཀྱང་འཛོམས་པར་བྱས། ཡང་བྱིན་འབེབས་སྤྱན་འདྲེན་ཚེ་འགུགས་སྐབས་གཡུག་རྒྱུའི་མདའ་དར་རྒྱན་སྣ་ཚོགས་ཀྱིས་བརྗིད་པ་ཞིག་དང༌། ཡུངས་ཀར་སོགས་རྡོ་རྗེ་རྒྱལ་པོའི་མདུན་དུ་བཞག །རྡོར་དྲིལ། ཌཱ་རུ། གཞན་ཡང་རྔ་རོལ་ལ་སོགས་པ་བྱིན་ཆེ་ཞིང་ཉམས་དང་ལྡན་པ་ཡིད་དུ་འོང་བའི་མཆོད་རྫས་དག་ཀྱང་མ་ཚང་མེད་པ་དང༌། བཀའ་སྲུང་གཏོར་འབུལ། དུས་རྒྱུན་འབུལ་གཏོར་དམར་གཏོར་གཙོ་བོ་གཅིག་ལ་གཏོར་མ་དགུས་བསྐོར་བ། ཡང་དམར་གཏོར་གཅིག་ཅན་གཉིས། བདུད་བཞིའི་ཚོགས་བསྒྲལ་རྒྱུ།

ཚོགས་བཞི། དམ་རྫས་དང་བཅས་དཀྱིལ་འཁོར་ཕྱོགས་བཞིར་གང་བདེར་བཀོད། བདུད་བཞི་ལྷ་བདུད་དཀར་པོ། དར་དཀར་གོས། ཕྱག་ན་མེ་དཔུང༌། ལྷན་སྐྱེས་བདུད་སེར་པོ། དར་སེར་གོས། ཕྱག་ན་ཆུའི་གཞོང་པ། འཆི་བདག་བདུད་དམར་ནག་ཁྲོ་ཞལ་ཅན། མི་ལྤགས་གོས་དང༌། ཕྱག་ན་བ་དན་ནག་པོ། ཆུ་གླང་སྔོན་པོ་ཞོན་པ། ལས་ཉོན་བདུད་ལྗང་གུ། དར་བེར་ལྗང་གུ། ལག་ན་ནད་རྐྱལ་དང༌། བདུད་ཞགས་ཐོགས་པ་བཞི་ཀའི་མདུན་དུ་མར་མེ། གཡས་གཡོན་ཆངས་བུ། ཤ་དུམ། འབྲུ་སྣ་སྒོག་ཙོང་སོགས་བླུགས་ལ་སྣོད་བོར་ཆོག་པ་ཞིག་གི་ནང་བཞག་ནས། དཀྱིལ་འཁོར་ལྡིང་ཁྲིའི་འོག་གི་ཕྱོགས་བཞིར་མ་ནོར་བ་བཀོད། སྔོན་འགྲོ་དཀར་བགེགས་གསེར་སྐྱེམས་བཅས་བཤམས་ལ། དང་པོ་ས་འདུལ་ཕུར་གདབ་ཀྱི་ཆས་སོགས་བཀོད་ལ། ཚིག་བདུན་གསོལ་འདེབས། བསམ་པ་ལྷུན་གྲུབ། བརྒྱུད་འདེབས་མཐར་རོལ་མོ་འབེབས་དང་སུམ་བརྡུང་གིས། ཧཱུྃ་ང་ནི་བཛྲ་ཧེ་རུ་སོགས། སྔགས་རོལ་མོ་འབེབས་ཆུང་ཞབས་བཏོན་ལ་མཚམས་རྒྱག་ཙམ་གྱིས་གཞན་རྣམས་དཀྱུས་ལྟར་བཏོན་ལ། ཕུར་གདབ་རྫོགས་པ་དང༌། རོལ་མོ་འབེབས་དང་སུམ་བརྡུང་གིས། ཡུངས་ཀར་ཐོགས། ཧཱུྃ་ང་ནི་མི་བསྐྱོད་རྡོ་རྗེའི་སོགས་ནས་གོང་ལྟར་ཐམས་ཅད་རྫོགས་མཚམས་འབེབས་དང་སུམ་རྡུང་གིས། མདའ་དར་ཐོགས་ལ། བྷྱོཿ ང་ནི་ཡུམ་ཆེན་སོགས་གོང་ལྟར། མཐར་འབེབས་ཀྱིས་བཞག ཉིན་ལྟར་དུ་བརྒྱུད་འདེབས་མཐའ་ནས། དཀར་བགེགས་བྱིན་རླབས་མན་བཏོན། བགེགས་གཏོར་བྱིན་རླབས་འབྲུ་གསུམ་ལན་གསུམ་བདེན་སྟོབས་དང༌། འབུལ་སྔགས་གཉིས་སོ་སོར་ལན་གསུམ། ཧཱུྃ། ཉོན་ཅིག་མཐར། རོལ་ཆེན་གང་རུང་ཞིག་མཐར་འབེབས་ཀྱིས་བཞག གནས་བདག་གཏོར་མ། མཐར་མཆོད་རོལ་སུམ་བརྡུང་འཕར་ཅན་དང༌། སུམ་བ རྡུང་ལྟ་བུའི་སྦུབ་ཆོལ་དཀྲོལ་ལ། ཧཱུྃ་སྣང་སྲིད་རྫོགས་པ་ཆེན་པོ་ནས། སྲུང་འཁོར་ཨཱཿབར་འབེབས་ཀྱིས་བཞག སྐྱབས་འགྲོ་སེམས་བསྐྱེད་སོ་སོར་ལན་གསུམ་རེ་རྔ་མི་བསྐུལ། མཐར། རོལ་ཆེན་འབེབས་ཀྱིས་སུམ་བརྡུང་ལྟ་བུས་བྱིན་འབེབས་མཐར་རོལ་མོ་བཞག

།ཨོཾ་ཤུ་ནྱེ་ཏ་སོགས་ནས། ཞི་བསྙེན་གཉིས་སྦྲེལ་མར་༣༠༠ བཏོན། བདུད་རྩི་དྲངས་ལ། ཨོཾ་བཛྲ་ཨ་མྲྀ་ཏ་སོགས་ངག་བྱིན་རླབས་དབྱངས་གསལ་བྱེད་༢༡ བཟླས། རང་ཉིད་ཤེར་ཕྱིན་སོགས་ཡིག་དྲུག་༡༠༨ བཟླས། ཤཱུ་ནྱེ་ཏ་ནས་སུམ་བརྡུང་བླང༌། སྣང་སྲིད་ཐམས་ཅད་སོགས་ནས། འབར་བར་གྱུར་བར་དེ་ནས་རོལ་མོ་འབེབས་ཆེན་གྱིས་སུམ་བ རྡུང་ལྟ་བུར་བླངས་ལ་ཧཱུྃ་ཡེ་ཤེས་ལྔ་ལྡན་སོགས་ནས། གཅིག་ཏུ་འདྲེས་པར་གྱུར་བར་ཚིག་རྔ་བཅས་བཏོན་མཐར་འབེབས་དང་སུམ་བརྡུང་གིས་གདན་འབུལ་དང༌། འབེབས་སུམ་བརྡུང་གིས་ཡོ་བྱད་ལོངས་སྤྱོད་འབུལ་མཐར་འབེབས་དང་བཅས། ཚོགས་ཐེངས། ཡར་འཚོགས་སུམ་བརྡུང་གིས་བརྡ་ཆོས་བརྡ་ཡི་མཆོད་པ་རྣམས་འབུལ་མཚམས་འབེབས་དང་སུམ་བརྡུང་གིས། ཕུར་བུ་ཐོགས། ཧཱུྃ། སྔོན་ཚེ་ཡེ་དག་སོགས་བདུད་བཞི་ཚན་བཞི་པོ་འབེབས་དང་བཅས་སོ་སོར་བསྒྲལ་བསྟབ་མཆོད་པ་བཅས་ཕུལ་ལ་འབེབས་ཀྱིས་བཞག མཆོད་རྫས་ལ་བདུད་རྩི་འཐོར། བིགྷྣནཱ་ལན་བདུན་དང༌། ཨ་མྲྀ་ཏེ་ཉེར་ལྔས་བྱིན་བརླབས་ལ། ཨོཾ་ཨཱཿཧཱུྃ། རིན་ཆེན་སྣ་ལྔ་ལས་གྲུབ་མཐར། གྷ་ན་ཙཀྲ་ཨོཾ་ཨཱཿཧཱུྃ་མཐར་མཆོད་རོལ། འདི་ཕྱིན་རྔ་མི་བསྐུལ། ཨོཾ་ཋ་ཋ་སོགས་དང༌། ཨོཾ་བྷྲཱུྃ་སྭ་བྷཱ་ཝ་ནས་འབར་ནས་གྱུར་བར། ཨོཾ་ཤུ་ནྱེ་ཏ་ནས་ཕོ་ཉའི་ལྷ་བར་དབྱངས་དང་བཅས་མདའ་དར་གཡབ། ཉི་མ་ཤར་ཕྱོགས་རྡོ་རྗེའི་སོགས་མཐར་ཆགས་ནས། མྱུར་འགྲུབ་ཤོག་བར། སྐབས་མཚམས་དྲིལ་གསིལ་བྱ་དགོས། དེ་ནས་བསྙེན་པ་གང་འགྲུབ་༣༠༠ དང༌། ཧྲཱིཿ བསྙེན། ༢༠༠ གཟུངས་རིང་༡༠༨ བཅས་མཐར་དབྱངས་གསལ་རྟེན་སྙིང་ཡིག་བརྒྱ་བཅས་ཚར་གསུམ་བཏོན། ཡེ་ཤེས་ལྷ་ཚོགས་སྤྱན་འདྲེན་སོགས་དང་ཞི་རོལ། སྦྱིན་པ་བཏང་ཞིང་སོགས་གུང་གསེང༌། ཚོགས་གྲོལ། ཡར་འཚོགས་ཚར་གཉིས་གསུམ་འདོན་པར་སྤྲོ་ན་གང་གི་ཨ་བྷྲཱུྃ་སྭ་བྷཱ་ཝ་ནས་བཟུང་བསྙེན་པ་ཐུན་བཅད། གོང་ལྟར་མཐར་ཞི་རོལ་འབེབས་དང་སུམ་བརྡུང་གིས། དངོས་འབྱོར་མཆོད་པ། ཨོཾ་ཨཱཿཧཱུྃ། བཅོམ་ལྡན་སངས་རྒྱས་སོགས་སྔགས་མཆོད་མཐར་འབེབས་དང་སུམ་བརྡུང་གིས་ཨོཾ་ཨཱཿཧཱུྃ།

ཚེ་དང་ཡེ་ཤེས་འོད་དཔག་མེད་མཐར་འབེབས་དང་སུམ་བརྡུང་གིས་ཚོགས། ཚོགས་བྲན་མཆན། ཨོཾ་ཨཱཿཧཱུྃ། སྣང་སྲིད་འཁོར་འདས་སོགས་ནས་པཱུ་ཛ་ཁ་ཧི་ནས་རོལ་མོ་འབེབས་དང་རྐང་གླིང་དང་སུམ་བརྡུང་བྱ། ཚོགས་ཕུད་གཉིས་བཅད་དང་བདུད་རྩི་རཀྟ་སོགས་དཀྱིལ་འཁོར་ལ་འབུལ། རྐེད་པ་དངོས་གྲུབ་རྫས་དང༌། ལྷག་མ་ཆ་གསུམ་བགོས་ཏེ་ཆ་གཅིག་མཁའ་འགྲོ་ལ། ཆ་གཅིག་ཆོས་སྐྱོང་ལ། ཆ་གཅིག་བདུད་བཞི་དང་ལན་ཆགས་ལ་བསྔོ་རྒྱུ་རྣམས་མཆོད་དཔོན་པས་སྤྲོས། ཨོཾ་ཨཱཿཧཱུྃ། ཚེ་དང་ཡེ་ཤེས་སོགས་ནས་ཞལ་བསྟབ་འདོན་མཐར་འབེབས་དང་སུམ་བརྡུང་གིས་བཤགས་པ། ཨོཾ་ཨཱཿཧཱུྃ། རྡོ་རྗེ་ཚེ་དཔག་མེད་སོགས་དང༌། མཐར་ཕུད་མཆོད་ནམ་མཁར་ཕུལ། འབེབས་དང་སུམ་བརྡུང་གིས་བསྟོད་པ། ཨོཾ་ཨཱཿཧཱུྃ། ཚེ་དང་ཡེ་ཤེས་སོགས་ནས། མཐར་རོལ་མོ་འབེབས་ཀྱིས་བཞག །མཆོད་དཔོན་པས་གཡས་བདུད་རྩི། གཡོན་ཚོགས་དང་རཀྟ་བཟུང༌། རང་ལུས་ཚེ་ལྷའི་ཕོ་བྲང་གི་རཀྟ་རོལ་ཞེས་པའི་སྐབས་སུ་ཚོགས་དྲངས་ལ། ཨ་ལ་ལ་ཧོ། ཞེས་ཚོགས་རོལ། བདུད་རྩི་བཏུང་ལ། དཔྲལ་བར་བྱུག །རཀྟ་མགྲིན་པར་བྱུག །ཚོགས་རྒྱན་སྙིང་ཁར་བྱུག །བར་ཆད་ལམ་སེལ། ཞབས་བརྟན་འདྲ་གང་འཚམས་བཏོན། ལྷག་མ་

ཆངས་བུ་བྱས་པ་ བསྡུ། ཀློང་ཡངས་ཆེན་པོ་ནས། ཨ་ལ་ལ་རོལ་མོ་འབེབས་དང་རྔ་ཚིག་གང་རུང་གིས། ཉི་མ་དབུས་སུ་བྲོ་གཅིག་སོགས། མཱ་ར་ཡ་ཕཊ་ནས་འབེབས་ཀྱིས་བཞག མཁའ་འགྲོ་ལ། གཏོར་མ་འདི་ཚོགས་ལྷག་མ་གཏོགས་ཟུར་དུ་མེད། བྲན། ཧཱུྃ་བྷྱོ་གཏོར་སྣོད་བྷནྡྷ་ནས་རྒྱ་མཚོར་གྱུར། རོལ་མོ་སུམ་བརྡུང་འཛག་མེད་ཀྱིས། ཧཱུྃ་བྷྱོ་དག་པ་མཁའ་སྤྱོད་སོགས། ཁ་རྃ་ཁ་ཧི་བར་འབེབས་ཀྱིས་བཞག །ཆོས་སྐྱོང་གཏོར་མ་འདིའང་ཚོགས་ལྷག་བྲན། ཨོཾ་ཨཱཿཧཱུྃ། གཏོར་སྣོད་ལྕགས་སམ་ནས། ཛ་ཧཱུྃ་བྃ་ཧོ། རོལ་མོ་དྲག་འབེབས་དང་སུམ་བརྡུང་གིས། ཧཱུྃ་འོག་མིན་གནས་དང་སོགས་ནས། ཁ་ཧི་བར་འབེབས་མཐར་དགུ་བརྡུང་འཛག་དཀྱིལ་འཁོར་མཐར་ཡོད་པ་རྣམས་ཀྱི་དྲུང་དུ་ཕུལ་མེད་ཀྱིས། ཧཱུྃ་ཚོགས་ལྷག་གླུད་དང་ཆངས་བུ་སོགས་མཐར་རོལ་མོ་འབེབས། ཚོགས་ལྷག་ཕུལ། རོལ་མོ་བཞག །ཆོས་སྐྱོང་གཏོར་འབུལ་བཅུ་པོ་དང་གཉིས་དེ་བྲན། ཧཱུྃ། དཀོན་མཆོག་གསུམ་དང་སོགས་ནས་མཐར་རོལ་མོ་དྲག་འབེབས་ཀྱིས་བཞག །ཧཱུྃ། རང་ཉིད་རྡོ་རྗེ་སོགས་ནས་བདུད་རྩིར་གྱུར་བར། དེ་ནས་གདངས་གྱེར་ཚེ་རོལ་མོ་ལེན། དེ་མིན་ཚིག་རྔ་བཅས། ཧཱུྃ་མ་ཧཱ་ཀ་ལ་ཕྱག་བཞི་པ་སོགས་ནས་མཐར་རོལ་མོ་འབེབས་སུམ་བརྡུང་གིས་གཞན་ཡང་ཚེ་ལྷའི་མཐར། འབེབས་དང་སུམ་བརྡུང་འཛག་བྲལ་གྱིས། བྷྱོ་སྲིད་པའི་རྒྱལ་མོ་སོགས་དང༌། མཐར་རོལ་མོ་འབེབས་ཀྱིས་བཞག བཀྲ་ཤིས་བརྗོད། འདི་གསང་འདུས་ལེ་བརྒྱད་མའི། ཨོཾ་བཀྲ་ཤིས་ཉི་མ་སྟོང་ཁམས་བརྡལ་མེད་ལྟོས། དྲིལ་གསིལ་བཅས་འདོན་པ་དང་བསྟུན། མདའ་དར་ཕྱོགས་བཞི་ནས་གཡོབ། ཧཱུྃ་རྡོ་རྗེ་ཚེ་ཡི་སོགས། མཐར་རོལ་མོ་སྦུབ་ཆོལ་འབེབས་དང་སུམ་བརྡུང་ངམ་དགུ་བརྡུང་གིས་བདུད་བཞི་རྣམས་ཕྲེང་ཚར་དཔག་ལ་བཀོད། ཆང་རྒོད་བྲན། དཔལ་འབར་སྦར་ལ། བསྭོ་བསྐུལ་ལོ་བསྐུལ་ལོ་སོགས། མཐར་འབེབས་དང་རྔ་ཚིག་གང་རུང་གིས་རིམ་བཞིན་གོང་ལྟར་བདུད་བཞི་སོ་སོར་བརྫང༌། མཐར་འབེབས་དང་སུམ་བརྡུང་གིས་སྲུང་འཁོར།

ཧཱུྃ་རང་ཉིད་རྡོ་རྗེ་ཚེ་དཔག་སོགས་དང་མཐར་འབེབས་ཀྱིས་བཞག །བཀའ་སྲུང་གཏོར་མ་བཞི་པོ་དུས་རྒྱུན་འབུལ་གཏོར་མི་ཐེ་བའི་དམར་གཏོར་བཞི་དགོས་བྲན་ལ། བྱིན་རླབས་རྔ་མི་བསྐུལ། འབུལ་ཚིག་དཀྱིལ་འཁོར་གྱི་ཕྱོགས་བཞིར་ཕུལ་རྔ་བསྐུལ། མཐར་འབེབས་ཀྱིས་བཞག་པ་ལེ་ཚན་བཞིའི་མཚམས། འབེབས་མཐར་རོལ་མོ་བཞག །དངོས་གྲུབ་དང་དབང་བླང་ཡེ་གསང་གི་བླ་མ་རིག་འཛིན་ལྷ་ཚོགས་ནས་སྔགས་ཀྱི་སྐབས་གཏོར་དབང་ལེན། རཀྵཿ བར་དང་ཚེ་གཟུངས་ཚེ་རྟ་འདོན་ཚེ། ཚེ་རིལ་ཆང་དྲངས། དེ་ནས་སྐུ་གསུམ་བླ་མ། རྟེན་དང་གཏོར་མ་སོགས། བཀྲ་ཤིས་ལྟར་བརྗོད་ལ་མཐའ་རྒྱས་བྱའོ། །ཡང་སྨིན་དབང་གི་སྐབས་དངོས་གཞི་གོང་ལྟར། སྒོ་དབྱེའི་མཚམས་ཡེ་གསང་གི་བླ་མ་རིག་འཛིན་དབང་ལེན་རཀྵཿབར། དེ་ནས་བདུད་བཞི་རྣམས་གོང་ལྟར་རིམ་བཞིན་བརྫང་འདེབས་ནས། སྲུང་འཁོར་དང༌། བཀའ་སྲུང་གཏོར་འབུལ་མཚམས། སློབ་མ་རྣམས་ཁྲུས་བྱས། ཧཱུྃ་ཡེ་ཤེས་ལྔ་ཡི་སོགས་དང༌། ཡིག་བརྒྱ་མཐར་རོལ་མོ་འབེབས་དང་སུམ་བརྡུང་གིས། ཧཱུྃ། ང་ནི་རྡོ་རྗེ་ཚེ་དཔག་སོགས་ཀྱིས་བགེགས་བསྐྲད་མཐར་འབེབས་ཀྱིས་བཞག །དྲི་བ་དང་དྲི་ལན་རྗེས་ཟློས་བྱ། མིག་དར་འཆིང་བཅུག །མཎྜལ། ཧོ་བདག་ལུས་སོགས། དབང་བཤད་ལོ་རྒྱུས་རྡོ་རྗེའི་ཚིག་རྐང་ལྟར་བྱ། སྐྱབས་སེམས་ནོངས་བཤགས། མིག་དར་བསལ། ལྷ་ངོ་བསྟན་ལ་ཕུན་སུམ་ཚོགས་པའོ། །མཐར་རོལ་ཆེན་འབེབས་དང་སུམ་བ རྡུང་གིས་བྱིན་འབེབས། ཧཱུྃ། ཞིང་ཁམས་རྣམ་དག་བཏོན་མཐར་འབེབས་དང་སུམ་བ རྡུང་ལྟ་བུའི་སྤྱན་འདྲེན། ཡེ་ཤེས་ལྔ་ལྡན་འདོན་མཐར་འབེབས་ཀྱིས་བཞག །ཛཿཧཱུྃ་བྃ་ཧོ་བར། ཨརྒྷྃ་སོགས་ནས་དང༌། འཇིག་རྟེན་འདྲེན་པའི་མཆོད་བསྟོད་བྱ། འདིར་ཚོགས་སྐལ་ལྡན་སོགས་དང༌། བརྟན་པར་བྱས། དེ་ནས་བུམ་དབང་ཡོངས་རྫོགས་བསྐུར་ནས། ལྷ་དབང་ཡང་བསྐུར། དོན་བརྗེས་དང༌། ཡི་དམ་ལྷ་སོགས་དང༌། དེ་ནས་ཧཱུྃ་རྒྱལ་བ་རབ་འབྱམས་སོགས་ཙཀླིའི་དབང་བསྐུར། ལྷུང་བཟེད་འཁར་གསིལ་ཆོས་གོས་དང༌།

ཁྲོ་ཆས། འདོད་ཡོན་དབང་བཅས། སྤྱི་འགྲོ་ལྟར་ན་འདི་ནས་ཚེ་འགུགས་འཇུག །བརྒྱུད་འཛིན་གལ་གནད་ཚེ་སྦྱིན་སྲེག་ལས་མཐའ་དང་པུསྟིའི་ལུང་སྦྱིན། འོག་གི་བཀའ་སྲུང་གཏད་པ་བཅས་བྱ་ཞིང་གར་ཐོད་ཐོད་ལ་མི་བྱ། སྤྲོ་ན་ཚེ་བདུད་བཀུག་ལ། ཧཱུྃ། དཀོན་མཆོག་གསུམ་དང་སོགས་ཀྱིས་བཀུག་ལ། ཧཱུྃ། རྡོ་རྗེ་ཚེ་དཔག་སོགས་ཀྱིས་བསྒྲལ། ལིདྒ་བསྲེག །ཞལ་བསྟབ་བཏོན། སློབ་མར་ཡང་སྦྱིན། དེ་ནས་པུསྟིའི་ལུང་སྦྱིན་བྱ། འདི་མཚམས་ཉི་མ་ཤར་ཕྱོགས་སོགས་བྱེད་ནས། མདའ་དར་སྤྱི་བོར་བཞག །གཏོར་དབང༌། ཧཱུྃ། དཔལ་གྱི་གཏོར་མ་སོགས་མཐར་ཚེ་གཟུངས་ཚན་གསུམ་བཏོན་ལ་ཚེ་རིལ་ཆང་སྦྱིན། སྤྲོ་ན་བཀའ་གཏད། གང་ལྟར་མཐའ་བརྟེན། རང་ལས་གཞན་གཅེས་སོགས་རྡོར་འཆང་སྐུ་སྤྱི་བོར་བཞག །གཙོ་བོས་ཇི་ལྟར་དང༌། ཧོ་བདག་ལུས་ཕུང་ཁམས་ཀྱི་མཎྜལ། དེ་ནས་བརྩམས་ཏེ་དམ་ཚིག་ཁས་ལེན་པ་སོགས་བྱའོ། །སླར་སྐུ་གསུམ་བླ་མ། རྟེན་དང་གཏོར་མ་ནས། མངོན་གྱུར་ཤོག་བར་བསྡུ་རིམ་བྱས་ལ་ཤིས་བརྗོད་རྗེས་བསྐུལ་རིགས་རྣམས་གོང་ལྟར་བྱ། ཞེས་སི་ཏུ་པདྨ་ཉིན་བྱེད་དབང་པོས་བཀོད་པ་ཛ་ཡན་ཏུ། སརྦ་མདྒ་ལཾ།། །། ༈ སྭ་སྟི། ཟ་འདོད་སླ་ཆོས་མཁན་གྱི་འདོན་བྱ་འདི། །དཔལ་ལྡན་བསླུ་བྲིད་མགོ་སྐོར་རྒྱན་དུ་མཛེས། །ལམ་ཞོར་ལ་བསང་སྟབས་བདེ་དོན་འདུ་བྱེད་པར་སྤྲོ་ན། རྩ་བ་གསུམ་དང་འཇིག་རྟེན་སྐྱོང་བ་རྣམས་ཀྱི་རྟེན་ཡོད་ན་བཀྲམ། གཞི་དཀར་པོའི་སྟེང༌། སྐྱེམས་ཕུད་དང༌། ཕྱེ་མར། སྤྲོ་ན་མངའ་གསོལ་གཏོར་མ་བཅའ། མདའ་དར་དང༌། བསང་ཤིང་སྨན་སྤོས་རྣམས་བགྱིད་ལ། དང་པོ་ཚིག་བདུན་གསོལ་འདེབས། སྤྲོ་ན་བསམ་འགྲུབ་མ། བདག་ཉིད་སྐད་ཅིག་གིས་རྗེ་བཙུན་རྡོ་རྗེ་རྣལ་འབྱོར་མ་སོགས། ཨོཾ་ཨཱཿབིགྷྣན་སོགས། གསང་སྔགས་ནང་གཏོར་ཡི་དམ་སྔགས་བསྔོས་བཅས་དང་ཤབྡ་ལ་རོལ་མོ། ཀུན་འགྲུབ་མཛོད་ལ་རོལ་མོ། ཨོཾ་དཾ་ཥྚོཏ་སོགས། སྟོང་པར་གྱུར་པའི་སོགས་ནས། གཉིས་མེད་གྱུར། ཨོཾ་ཨཱཿཧཱུྃ། སོགས་ལན་གསུམ།

སྤྱན་འདྲེན་སྔགས་དང་རོལ་མོ་དེ་ལྟར། ལྷ་ཆེན་དཔལ་འབར། བླ་མེད་མཆོད་པ་སོགས་སྔགས་ཡོངས་རྫོགས་རོལ་མོ་ཞབས་བཏོན། ཀུན་ཏུ་བཟང་པོ་སོགས། རྡོ་རྗེ་གདན་གྱི་སོགས། རྡོ་རྗེ་མི་འགྱུར་སོགས། བདག་ཉིད་དཔལ་ཆེན་སོགས། དྲི་ཟའི་རྒྱལ་པོ་སོགས། ཀླུ་ཡི་དགེ་བསྙེན་སོགས། དེ་རྣམས་ལ་སོ་སོའི་རོལ་ཚིག་དང་ལྡན་པ་དགོས། མཁའ་འགྲོ་སྤྱི་གཏོར་དང་གཞི་བདག་དཀར་གཏོར་མཐར་རོལ་མོ་དང་མདའ་དར་གཡབ། ཕྱེ་མར་ཁུར་ལ། སྤྲོ་ན་བསང་བསྐོར་བྱ། སངས་རྒྱས་བསྟན་སྲུང་ཚང་མ་ཚིག་བཞིའི་མཚམས་མེ་ཏོག་འཐོར་ཞིང༌། དཀྱིལ་འཁོར་གཞལ་ཡས་མཐར་རོལ་མོ་བཅས། མཆོད་སྦྱིན་གནས་དང༌། དཀོན་མཆོག་རིན་ཆེན་སོགས། སངས་རྒྱས་སྐུ་གསུམ་སོགས་དང༌། བཀྲ་ཤིས་དཔལ་འབར་སོགས། དེ་ལྟར་མཆོད་པ་སྐབས་མཚམས་རྣམས་སུ་ཕུད་དང་ཕྱེ་མར་སོགས་བསང་རྫས་རྣམས་འབུལ་བར་བྱའོ། །ཡང༌། བསྡུས་པ་བྱེད་ན། ཚིག་བདུན་མ་ཉུང་བ། བདག་ཉིད་སྐད་ཅིག་གིས་སོགས། གསང་སྔགས་ནང་གཏོར་དང༌། བླ་མ་བརྒྱུད་རིམ་ཚོ་གསུམ་བཞག །ཡི་དམ་བྱ་བའི་རྒྱུད་སོགས། ཀུན་འགྲུབ་མཛོད་བར། མ་དག་མ་དང༌། མཁའ་འགྲོ་སྤྱི་གཏོར། གཞི་བདག་དཀར་གཏོར། སངས་རྒྱས་བསྟན་སྲུང་སོགས་ཚང་མ་བཀྲ་ཤིས་བཅས། མཆོད་སྦྱིན་གནས་སོགས་བསྔོ་བ་སྨོན་ལམ། བཀྲ་ཤིས་དཔལ་འབར་བརྗོད་པར་བྱའོ། །དེ་ལྟར་རྒྱས་བསྡུས་གཉིས་དེའི་བསང་དང་གཏོར་བསྔོས་ཀྱང་དོན་བསྡུས་སྟབས་བདེ་འགྱུར་རམ་སྙམ། མངྒ་ལམ།། །། ༈ གཡང་སྐྱབས་སྟབས་བདེ་དོན་འཐུས་འདོད་ན་གཞི་དཀར་པོའི་སྟེང༌། སྤྲོ་ན་རྣམ་སྲས་གཏོར་མ་མར་ཟན་གྱིས་བཅའ་བའམ། བསྡུ་ན་ཕྱེ་མར་སྤུངས་པ་དང་ཟས་སྣ་གང་འཛོམས་དང་ཕུད་སྐྱེམས། དཀར་གཏོར་རམ་ཡང་ན་ཕྱེ་མར་དང་གཡང་རྫས་ནོར་སྣ་མདའ་དར་སོགས་བཤམས་ལ། དང་པོའི་ཚིག་བདུན་གསོལ་འདེབས། སྤྲོ་ན་བསམ་འགྲུབ་མ་བཏོན། བདག་ཉིད་སྐད་ཅིག་གིས་རྗེ་བཙུན་རྡོ་རྗེ་རྣལ་འབྱོར་སོགས། ཨོཾ་སྭ་ཝ་སོགས། རང་གི་ཐུགས་ཀ་ནས་ཡི་གེ་བཱཻ་སེ་པོ་སོགས་ནས།

སྤྱན་དྲངས། སྤྱན་འདྲེན་རོལ་མོ་འབེབས་དལ་རན་དང་སུམ་བརྡུང་གིས། ཧཱུྃ། རི་རབ་བྱང་ཕྱོགས་སོགས་ནས། ཕྱག་འཚལ་བསྟོད་ནས་རོལ་མོ་འབེབས་ཀྱིས་བཞག །ཛཿཧཱུྃ་བྃ་ཧོ། ཨོཾ་བཱཻ་སྭཱ་ཧཱ། བརྒྱ་རྩ་བརྒྱད་བཟླ། བཱཻ་ཤྲཱ་མ་ན་ཡང་བརྒྱ་རྩ་བརྒྱད་བཟླ། ཨོཾ་ཛཾ་བྷ་ལ་སོགས་བརྒྱ་རྩ་བརྒྱད་བཟླ་བཞིན། སྤྲོ་ན། ཟངས་གཞོང་དུ་མར་གྱི་རིལ་བུ་རྣམས་བཞག་ལ་ཆུ་སྦྲེང༌། དེ་ནས་སྔགས་རིང་གཉིས་སོ་སོར་ལན་བདུན་ནམ་གསུམ་རེ་བཟླའོ། །དེ་ནས་རོལ་མོ་འབེབས་དང་སུམ་བརྡུང་གིས། ཨོཾ་མཆོད་ཡོན་ཞབས་བསིལ་སོགས་ནས། སྭཱ་ཧཱ། རོལ་མོ་འབེབས་ཀྱིས་བཞག །ཨོཾ་དམ་ཚིག་བདུད་རྩི་སོགས། གཏོར་སྔགས་ལན་གསུམ། རོལ་མོ་འབེབས་དང་སུམ་བརྡུང་གིས། ཧཱུྃ། མི་འཇིགས་སེང་གེའི་སོགས་ནས་འགྲུབ། མཛད་དུ་གསོལ། རོལ་མོ་འབེབས་དང་སུམ་བརྡུང་གིས། ཧཱུྃ་བྱང་ཕྱོགས་སྐྱོང་བའི་སོགས་ཀྱི་གཏོར་མ་མཐར་རོལ་མོ་འབེབས་དང་སུམ་བརྡུང་གིས་གཡང་རྫས་རྣམས་ཡོན་བདག་རྣམས་ལ་སོ་སོར་གཏད་ལ། སངས་རྒྱས་བསྟན་སྲུང་སོགས་ནས་མཐར་བཀྲ་ཤིས་བཅས་རོལ་མོ་བྱ། གཡང་སྒོ་བསྡམས་ལ་ཡོན་བདག་རང་གནས་སུ་བཏང༌། དྲིལ་གསིལ་བཅས་ཡིག་བརྒྱས་བཟོད་གསོལ་དང༌། དཀོན་མཆོག་རིན་ཆེན་སོགས་བསྔོ་སྨོན་རྒྱས་གདབ་བྱའོ། །བཀྲ་ཤིས། སྨྲས་པ། ཚིག་ཉུང་དོན་དང་ལྡན་པའི་གནད་འདུས་འདི། །རང་གཞན་ཕན་བདེའི་གཏེར་ཆེན་བུམ་བཟང་ངོ༌། །ཞེས་པདྨ་ཉིན་བྱེད་ཀྱིས་གཞུང་མཐུན་བཀོད་པའོ། །མདྒ་ལྃ།། །། ༈ དགོངས་གཏེར་གུར་དྲག་གི་བཅའ་བཀོད་འདོན་འགྲིགས་བཞུགས་སོ། །རྡོ་རྗེ་དྲག་པོའི་ཞབས་ལ་འདུད། །མཆོག་ཐུན་དངོས་གྲུབ་ཆར་ལྟར་སྩོལ། །དེ་ལ་འདིར་ལྡིང་ཁྲི་མཐོ་དམན་གཉིས་ཀྱི་མཐོ་བར་སྟན་ཁེབས་དང༌། དམའ་བར་སྟག་ལྤགས་གཏིང༌། གོང་གཏོར་གཡས་བླ་མའི་གཏོར་མ་དང༌། དབུས་ཆོས་འབྱུང་བསྣོལ་མར་དཔལ་གཏོར་པད་འདབ་བཞི་ཅན། གཡོན་ཆོས་སྐྱོང་ལ་ཟུར་གསུམ་མེ་རིས་མཚན་པ་ལོག་གསུམ་མཐེབ་ཀྱུ་གསུམ་དང་ལྡན་པ་བཅས་དཀར་དམར་རྒྱན་བཀྲ་དང༌།

དེ་མདུན་མཆོད་པ་ཕྲེང་ཚར་དང༌། བསྙེན་ཕུར་བྱིན་ཆེན་བཀྲམ། གུང་དུ་ཞལ་ཐང་སོགས་ཀྱང་བཤམས། གཡས་གཡོན་ཚེ་རིལ་ཆང་བཅས་དང༌། སྟེགས་འོག་མར། མ་ཊཾ་ཁོག་པར་ལས་དཀྱིལ་རས་བྲིས་བཏིང༌། དེ་སྟེང་མཉྫིའི་ཁར་ལྕགས་སྣོད་དུ་འབྲུ་ནག་ཕྱེ་མ་དུག་གིས་སྦྲུས་པ་ལས་གྱུར་པའི་གཏོར་ཆེན་གནམ་ལྕགས་ཐོག་མདེལ་དབྱིབས་ཁྲུ་གང་ལས་མི་ཆུང་བ། དབུས་སུ་ཁྲོ་ཞལ་རྔམས་བརྗིད་རྩེ་བྲན་ཐོད་སྐམ་སྙན་རྒྱན་ལྡན་པ་ཞལ་འབག་དང་གཏོར་མར་སྨུག་རྩི་གསོལ། དེ་ཕྱིར་ཡུམ་དང་ཁྲོ་རྒྱལ་བཞི་མཁའ་འགྲོ་སྡེ་བཞི་བཅས་ཀྱི་གཏོར་མ་དགུ། དེ་ཕྱིར་ཁྲོ་བཅུའི་གཏོར་མ་བཅུ། དེ་ཕྱིར་གིང་ཡབ་ཡུམ་གཏོར་མ་བརྒྱད། དེ་ཕྱིར་སྡེ་བརྒྱད་གཏོར་མ་བརྒྱད་བཅས། གཙོ་འཁོར་གཏོར་མ་མེ་རིས་བརྒྱན། སོ་སོར་ཁྲག་རྐང་མཐེབ་ཀྱུས་ལྷ་གྲངས་དང་མཉམ་པས་བསྐོར། རྩེ་མོར་བྱ་ཁྱུང་འཁོར་ལོ་དང༌། དེ་སྟེང་དར་གདུགས་སྔོན་པོ་ཕུབ། གཡས་སུ་སྲུང་བའི་འཁོར་ལོ་ཞལ་སྒྲུབ་པོར་བསྟན་པ་དང༌། གཡོན་དུ་ཟློག་འཁོར་ཞལ་ཕྱིར་བསྟན་བཅས་བཙུགས། གཏོར་ཆེན་འོག་ཏུ་གྲུ་གསུམ་བྲུས་ལ་དེ་ནང་བསད་འཁོར་བཅུག །མཚེ་དང་ཡུངས་ཀར་ནག་དཔལ་འབར་གསུམ་དང་རྩང་གིས་བརྒྱན། མཐའ་སྐོར་རྩང་ཕུར་དམར་ནག་དྲ་བ་ཕུར་སོ་རིས་སུ་བསྐོར་ཞིང་རྒྱུ་མ་དང༌། སྔོ་དམར་སྐུད་པས་འཚུབ་མ་རིས་སུ་དཀྲིས། ཡང་གཏོར་ཆེན་གཡས་ཁྲམ་ཤིང་ངོས་ལ་ཁྲམ་རིས་བཏབ། ངོས་ཕྱིར་ཕོ་རྒྱུད་བྱད་ཟོར་བྷྱོ་ཟློག་ཟེར་བ་བྲི། མོ་རྒྱུད་བྱད་ཟོར་བྷྱོ་ཟློག་བྲིས་ལ་བཙུགས། གཏོར་ཆེན་ཕྱི་སྐོར་ཤར་གྲི་ཟོར། ལྷོར་ཁྲམ་ཟོར། བྱང་ཚེ་ཟོར། ཤར་ལྷོར་མདའ་ཟོར། ལྷོ་ནུབ་རྭ་ཟོར། ནུབ་བྱང་རྡོ་ཟོར། བྱང་ཤར་དུག་ཟོར་བཅས་དེ་རྣམས་ཕལ་ཆེར་ཐུན་རྐང་ཟུར་གསུམ་ནང་བཙུགས་ལ་བཀོད། ཡང་མདུན་ངོས་ཐུན་རྐང་ཟུར་གསུམ་ནང༌། ནམ་མཁའ་དང་རྒྱང་བུ་དར་ཚོན་བརྒྱན་པ་དང༌། ཤིང་བྱང་ལ་གནམ་ལྕགས་ཐོ་བ་དང༌། མཚོན་ཆའི་འཁོར་ལོ། གནམ་ལྕགས་སྡིག་པ་མགོ་དགུ་རྭ་བཅོ་བརྒྱད་པ་དང༌།

མེ་དཔུང་བྲིས་པ་རྣམས་སོ་སོར་བྱས་པ་དང༌། མཚེ་ཡུངས་ཀར་ནག་རྩང་དམར་རྣམས་འཛུགས། ཡང་རུ་ཊའི་སྙིང་ཟོར་ཐུན་རྐང་ནང་བཅས་ལ་བཞག །ལྷ་དབྱེ་རྫས་བྱ་རོག་དང༌། འུག་སྒྲོ་བྲུབ་ཁུང་དུ་གཏོར་རྒྱག་སྐབས་རྡེག་ས་ཤོག་ལིང་གཅིག་དང༌། དེ་སྟེང་ཉིན་ལྟར་བསྒྲལ་ལིང་རེ་བཅས་དང༌། བསྒྲལ་ཕུར་དང༌། ཐུན་རྫས། ཡུངས་ཀར། ཁྲག་ཐུན། མཚེ་ཐུན། དུག་ཐུན། མདའ་ཐུན། རྡོ་ཐུན། ཐོ་བ། རལ་གྲི་སོགས་ཕྱོགས་གཅིག་གང་བདེར་གཅིག་དང༌། གཡབ་དར། གསེར་སྐྱེམས་བཟློག་པ་ཚར་རེ་སྤྲོ་ན་གཏོར་མ་ལྷ་གྲངས་ལྟར། དང་པོ་གཏོར་མ་བཅུ། དེ་ནས་བཅུ། དེ་ནས་བརྒྱད། ཡང་བརྒྱད་བཅས་འདོན་ཚིག་དང་བསྟུན་པའམ། མཐར་གཏོར་ཆེན་ནང་འབུལ་རྒྱུའི་དེར་མཁོ་ཁྱད་ཀྱི་གཏོར་ཆུང་གྲངས་མང༌། དམ་རྫས་བཅས་དང༌། མདུན་དུ་སྨན་གཏོར་རཀྟ། ཕྱི་མཆོད་ཕྲེང་ཚར་དང་དྲག་བཤོས་བཅས། ཚོགས་དང་བདུད་རྩི། དམ་རྫས། ཟས་སྣ་བཤམས། བཀའ་སྲུང་དམར་གཏོར་གཙོ་འཁོར་བཅུ་ཅན་ནམ། གཅིག་ཏུ་བསྡུ་ན་མཐེབ་ཀྱུས་བསྐོར་བ་ཅི་བདེ་ཆད་ཐོ་དམར་གཏོར་རྩང་སོགས་བཙུགས་པ་ཆེ་ལེགས། བརྟན་མ་སུམ་ཚོམ་ཅན། སྔོན་འགྲོ་བགེགས་གཏོར་ཆངས་བུ་ཏིང་ལོ་ཤ་དུམ་བཅས། གཞན་ཡང་ཉེར་མཁོའི་རིགས་ཀྱི་སྤྱན་གཟིགས་མཆོད་རྫས་སོགས་འཇིགས་ལ་རྔམ་པ་བསྟར། སྒྲུབ་པོ་རྣམས་གྲལ་དུ་བདེ་བར་འཁོད། དང་པོ་ཚིག་བདུན་གསོལ་འདེབས་དང༌། བསམ་པ་ལྷུན་གྲུབ་མ། བརྒྱུད་འདེབས་མཐར་སྤྲོ་ན་རོལ་མོ་དང་པོ་བྱིན་འབེབས་དང༌། གཅིག་བརྡུང་ནས། བཅུ་གཅིག་བར་འཛག་བཅས་མཐར་འབེབས་དང༌། སུམ་བརྡུང་གིས་བླ་མར་འཇུག །རོལ་མོ་གོང་གསལ་བརྒྱ་བརྡུང་མ་བྱས་ཀྱང་འབེབས་དང་སུམ་བརྡུང་གིས་སྐྱབས་སེམས་ལ་འཇུག །སོ་སོར་ལན་གསུམ་རེ། རྡོ་རྗེ་རྒྱལ་པོ་བཅས་མཐར་འབེབས་ཀྱིས་བཞག །བགེགས་གཏོར་བྲན། བྷྲཱྃ་ལས་བྱུང་བའི་སོགས། དེངས་ཤིག་ནས་རོལ་མོ་སུམ་བརྡུང་གིས། ཧཱུྃ་ང་ནི་ལས་ཀྱི་སོགས་མཐར་རོལ་ཆེན་གང་རུང་ཞིག་དང༌། སྲུང་འཁོར་ཧཱུྃ་སྟེང་འོག་ཕྱོགས་མཚམས།

རཀྵ་ཧཱུྃ་ནས་འབེབས་དང་སུམ་བརྡུང་གིས་མཆོད་པ་བྱིན་རླབས་སྨན་རག་གཏོར་གསུམ་སྔགས་ལན་གསུམ། པུ་ཛ་ཨོཾ་ཨཱཿཧཱུྃ་ནས་མཆོད་རོལ་སུམ་འཕར་མཐར། འབེབས་ཆེན་གྱི་སུམ་བརྡུང་ལྟ་བུ་དང་བཅས། ཧཱུྃ། ཨོ་རྒྱན་ཡུལ་དང་མཐར་འབེབས་དང་སུམ་བརྡུང་གིས། ཧཱུྃ། ཆོས་ཀུན་སྟོང་ཉིད་སོགས་བདག་མདུན་གཅིག་ཆར་བསྐྱེད་ལ། སྤྱན་དྲངས་གྱུར་ནས་རོལ་མོ་འབེབས་ཆེན་དང་རོལ་ཚིག་གང་རུང་གིས། ཧྲཱིཿ ཡུལ་གྱི་མིང་ནི་སོགས་དང་མཐར་འབེབས་དང་གཉིས་བརྡུང་གིས་བཞུགས་གསོལ་ཕྱག་འཚལ། མཆོད་པ་ཨཱོཾཿཧཱུྃ་ནས་མཆོད་རོལ་དང་སུམ་བརྡུང་ལེན་ནས། ནང་མཆོད་མཐར་ཁ་ཁ་ཁཱ་ཧི་ནས་མཚམས་རྒྱག་བྱེད་ན། བདུད་རྩི་ལག་མཆོད་བྱ་ཞིང༌། ཆོས་སྐུ་སྣང་བ་སོགས་དང༌། རཀྟ་མཆོད་རོལ་མཐར་ཁཱ་ཧི་ནས་འདི་ཕྱིན་ཚིག་རྔ་དགོས། མཆོད་ཚན་བཞི་མཐར་འབེབས་དང་སུམ་བརྡུང་གིས་བསྟོད་ནས་མཐར་འབེབས་ཀྱིས་བཞག་ལ་ཚོགས་ཐེངས་བྱ། དེ་ནས་འབེབས་སམ་སུམ་བརྡུང་གིས་ཛབ་བསྐུལ་མཐར་འབེབས་ཀྱིས་བཞག །ཛབ་དམིགས་དང་ཞི་བསྙེན། ༡༠༠༠ དྲག་སྔགས་དམིགས་པ། དྲག་བསྙེན། ཡང་སྤེལ་ཚིག་ཅན། འཁོར་སྔགས་དང་ཧཱུྃ་བཅུ་མ། ཁྱུང་དང་མཁའ་འགྲོ་བཞི་བཅས་དང༌། ཨརྩིག་ཤམ་བུར་སྡེ་བརྒྱད་སྔགས་དང༌། དྲེགས་པ་གཟིར་སྔགས་སྦྲེལ་མ་བཅས། ༢༡ མཐར་དབྱངས་གསལ་བྱེད་ཡིག་བརྒྱ། ཡེ་ཤེས་ལྷ་ཚོགས་ནས་ཞི་རོལ་བྱ། བཀའ་སྲུང་དང་མདུན་སོགས་རྔ་མི་ལྟོས། གསལ་བར་གྱུར་ནས་རོལ་མོ་འབེབས་དང་སུམ་བརྡུང་གིས། ཧཱུྃ། དད་པ་དང་ནི་དམ་ཚིག་ནས་ཏིཥྛ་ལྷན་བར་མཚམས་རྒྱག་ཙམ་ཤབྡ་བར། མཚམས་རྒྱག་གིས་བཞག་ལ་སྔགས་བསྔོས་ལན་གསུམ། རྔ་ཚིག་བཅས། ཧཱུྃ་ལེགས་ལྡན་ནས་གྲོགས་མཛོད་ཅིག་བར། འབེབས་མཐར་བཞག །ཚོགས་པ་གུང་གསེང༌། ཡར་འཚོགས་རོལ་མོ་འབེབས་དང་སུམ་བརྡུང་གིས་ཚོགས། ཧཱུྃ། ཆོས་སྐུ་རྣམ་དག་སོགས་ནས། ཧྲཱིཿཋ་འབེབས་དང་སུམ་བརྡུང་གིས། ཧཱུྃ་ནུབ་ཕྱོགས་ཨོ་རྒྱན་ནས། པཱུ་ཛ་ཧོ་བར་འབེབས་དང་སུམ་བརྡུང༌། ཚོགས་ཕུད་ཕུལ།

བཤགས་པ་དང་སྐོང་བ་དང་བཅས། ཚོགས་བར་པ་ཕུལ། རོལ་མོ་འབེབས་དང་སུམ་བརྡུང་བྱ། བསྒྲལ་ལས་ཆས་རྣམས་སློབ་དཔོན་མདུན་དུ་བཞག་ལ། གསེར་སྐྱེམས་ཕུལ་ཞིང༌། ཧོ་མི་མངོན་དབྱིངས་བཞུགས་སོགས་གཟུ་དཔང་མཐར་འབེབས་ཀྱིས་རོལ་མོ་བཞག །བྲུབ་ཁུང་ལིང་ག་ཆུས་བྲན། ཨེ་ལས་བྲུབ་ཁུང་སོགས་ནས། བདེན་སྟོབས་ཚར་གསུམ། རོལ་མོ་དྲག་འབེབས་རྗེས་མའི་མཐར་དགུ་བརྡུང་བཅས། ཧཱུྃ་དམ་ཚིག་ཆེན་པོ་ནས། མཛོད་བར་འབེབས་དང་སུམ་བརྡུང་གིས་ལྷ་དབྱེ་མཐར་འབེབས་དང་སུམ་བརྡུང་གིས་ལས་ཀྱི་གཉེར་གཏད། ས་མ་ཡ་ནས་འབེབས་དང་སུམ་བརྡུང་གིས། ཕུར་བུ་འདྲིལ་ཞིང༌། ཧཱུྃ། ཆོས་ཀྱི་དབྱིངས་སོགས་དང༌། མཐར་འབེབས་དང་སུམ་བརྡུང་གིས་རྣམ་ཤེས་སྤར། དེ་མཐར་འབེབས་དང་སུམ་བརྡུང་གིས་ཐུན་རྫས་ཀྱིས་བྲབ། ཧཱུྃ། རྡོ་རྗེ་ཕུར་པ་སོགས་བར་སྐབས་མཚམས་རྒྱག་ཙམ་རེ་བྱེད། མཐར་འབེབས་དང་སུམ་བརྡུང་གིས་ཞལ་བསྟབ་བཏོན་ལ་འབེབས་དང་སུམ་བརྡུང་ལྟ་བུས། ཟློག་པ། ཧཱུྃ། ཆོས་ཀྱི་དབྱིངས་ནས་སོགས་ཡོངས་རྫོགས་མཐར་འབེབས་ཀྱིས་བཞག །གྲངས་གསོག་ཚེ་འདི་ནས་འཛིན། བཟློག་པ་ཚིག་ལྷུག་ཚར་གསུམ་དང༌། དམིགས་པ་གསལ་ཞིང་ཏིང་འཛིན་ལྡན་པས་སྔགས་བཟློག་ཁོ་ནས་གྲངས་གསོག་པའང་བཞེད། དེ་ནས་ཏྲིག་ཁྲོཾ་དང་ལོ<?>ི་སྔགས་བཟློག་ཚར་གསུམ་རེ། སྤྲོ་ན་མེ་དབལ་ཁྱུང་དང་རྩང་ཟློག་རྣམས། ༈ ཉང་ལུགས་དྲག་པོ་བདེར་འདུས་ནས་ཁ་སྐོང་བྱ། དེ་ནས་ཚོགས་ལས་རྡོར་གྱིས་གཟིགས་མཛེས་གྱེར། སློབ་དཔོན་འདུས་པ་བཅས་པས་ལན་མོ་ལ་རིན་ཐང་མ་གྱེར། བར་ཆད་ལམ་སེལ། ཞབས་བརྟན་སྐབས་གང་འོས། ལྷག་མ་བསྡུ། རོལ་མོ་འབེབས་དང་བཤུག་གླུ་བཅས་ཏེ་སྨན་གཏོར་ནས་དཀྱུ་གུ་གཅིག་ཕབ། སློབ་དཔོན་གྱིས་གཙང་ལྷག་བཅས། མང་ལྷག་སྟེང་བཞག་མཚམས་སུ་བསྲེ་བ་དང་འདོན་པ་དང་བསྟུན་ལ། ཧཱུྃ། དང་པོ་ཕུད་ཀྱིས་སོགས་མཐར་འབེབས་དང་སུམ་བརྡུང་དལ་རན་གྱིས་ཆད་ཐོ་དང༌། ཐ་ཚིག་བསྒྲག་པ། ཧཱུྃ། འབྱམས་ཀླས་སོགས་དང༌། གཏོར་གཞོང་ནམ་མཁར་སོགས་ནས་འཐོར།

ཧཱུྃ། དབང་དྲག་པདྨའི་སོགས། འཆི་མེད་ཚེ་ནས་སིདྡྷི་ཧཱ་བར་ལན་གསུམ། དེ་ནས་ཞི་རོལ་སུམ་བརྡུང་གིས་མཆོད་བསྟོད་མཐར་འབེབས་ཀྱིས་བཞག །བཟོད་གསོལ་བསྔོ་བ། བཀྲ་ཤིས་མཐར་ཞི་རོལ་སུམ་འཕར་ལྡིར། ད་ནི་ཉིན་བསྟར་ཆགས་དང༌། ཟོར་རྡེག་ཉིན་སྡེ་བརྒྱད་ལས་གཏོར། གཏོར་ཆེན་མཐའ་སྐོར་ནས་ལེན་ནམ་མི་བདེ་ཚེ་གསར་དུ་དམར་གཏོར་བརྒྱད་དང༌། དཀར་གཏོར་གཅིག་བཅས་ལ། ལྷག་མ་ཡན་སྔར་ལྟར་ལ། ཟོར་ལས་ནང་གི་སྒོ་དབྱེ་མཐར་རོལ་མོ་འུར་བརྡུང་བླངས་ནས་ཟོར་བསྐུལ། ཧཱུྃ་བྷྱོ། དོ་ནུབ་དཔལ་གྱི་སོགས་ནས། ཡཱ་བར་འུར་བརྡུང་དང་བཞི་བརྡུང་བཅས་གཟའ་རྒྱུ་ཕྱོགས་དང་བསྟུན་ནས། སྤོས་རུ་མཚོན་ཕྱར་དར་སོགས་དང་སེར་སྦྲེངས་ཀྱིས་སྣ་དྲངས་ཏེ་གཏོར་ཟོར་རྣམས་རིམ་པས་ཕྱིར་ཁྱེར་ལ། འཕེན་སར་སླེབས་ནས། དང་པོ། ཕྱོགས་བཅུར་བཞུགས་པའི་བླ་མ་སོགས་ཀྱིས་གསེར་སྐྱེམས་ཕུལ། རོལ་མོ་འབེབས་བརྒྱུད་གོང་འོག་མ། རྗེས་མར་སུམ་བརྡུང་གིས་བསྒྲལ་ལས་ནང་གི་ཧོ་མི་མངོན་དབྱིངས་བཞུགས་དང་སྐབས་མཚམས་གསེར་སྐྱེམས་ཕུལ་སྐབས་མཚམས་རྒྱག་ཙམ་དང་མཐར་འབེབས་གཉིས་བཏུད་ཀྱིས་བཞག །འདི་སྐབས་དཀར་གཏོར་ཕུལ། བསད་ལིང་ལ་བཀུག་གཞུག་ལན་གསུམ་དྲག་འབེབས་བཅས། རྗེས་མར་ཐིང་བརྡུང་གིས། ཧཱུྃ། དམ་ཚིག་ཆེན་པོའི་ནས། ཕྲིན་ལས་མཛོད་བར་འབེབས་སུམ་བརྡུང་གིས། ཆད་ཐོ་དང༌། ཐ་ཚིག་བཞེངས་བསྐུལ་ནས། ཕྱོགས་ཀུན་ཟློག་པ་ནས་འབེབས་དང་སུམ་བརྡུང་ལྟ་བུས་ཟོར་རྣམས་རིམ་པར་བཏེགས་ལ། ཀླུ་གནོད་སྦྱིན། རྒྱལ་པོ་བཙན། བདུད་མ་མོ། གཤིན་རྗེ། ལྷའི་བར་མས་ནས་ཡས་རིམ་བཏོན་ལ་མཚམས་རྒྱག་འུར་བརྡུང་རེའི་སྐབས་སྡེ་བརྒྱད་ལས་གཏོར་རེ་དང་ཟོར་རྡེག་མཐར། རྐང་ཟོར་མཚོན་ཆ་ནི་རྒྱང་སྡིག་པར་བརྡེག་ལ། །ཧཱུྃ། དྲག་པོ་ལས་ཀྱི་སོགས་དང༌། འུར་བརྡུང་དང་སུམ་བརྡུང་བཅས། དཔལ་གྱི་གཏོར་ཆེན་ལ་དཔལ་འབར་སྒྲོན་ནས་བཏེགས་པ། ཧཱུྃ་བྷྱོ། འབྲུ་ནག་ཁྲག་གིས་སོགས། མཐུ་མ་ཆུང་ནས་འབེབས་དང་སུམ་བརྡུང་གིས།

ལས་བྱང་ནང༌། ཧཱུྃ་ང་ནི་པདྨ་དྲག་པོ་ནས། རྡུལ་དུ་རློག་བར་འབེབས་དང༌། བསད་ལིང་དང་གཏོར་མ་མེར་བསྲེག །སུམ་བརྡུང་གིས་དམོད་བཅོལ་དྲག་ཏུ་བྱ། དར་ནག་བརྡབ། སུམ་བརྡུང་གིས་རུ་ཊའི་སྙིང་ཟོར་འཕེན་ལ་རོལ་ཆེན་གང་རུང་ལྡིར། ཞལ་སྒྲུབ་ཁང་དུ་ཕྱོགས་ལ། རོལ་མོ་ལེན་ནས། བརྟན་མ་སྐྱོང་མཐར་རོལ་མོ་འབེབས་ཀྱིས་བཞག་ལ་གཏོར་གཞོང་རྣམས་སྦུབ་ལ་སློབ་དཔོན་གྱིས་རྡོ་རྗེ་རྒྱ་གྲམ་སྟེང་དུ་བཞག་སྟེ། ན་མོ་རྗེ་བཙུན་སོགས་ཀྱིས་བཀུག་གཞུག་ལན་གསུམ། རོལ་མོ་དྲག་འབེབས་བཅས། ཧཱུྃ། འབྱམས་ཀླས་སོགས་བྲོ་བརྡུང། སླར་ཡང་བདེན་སྟོབས་བརྗོད་མཐར་བདེན་པ་ཆེན་པོའི་མཐུ་དང་ནུས་པ་ལ་བརྟེན་ནས་རྣལ་འབྱོར་པ་བདག་ཅག་དཔོན་སློབ་ཡོན་མཆོད་ཐམས་ཅད་ཀྱི་སྐུ་ཚེ་མཛད་པ་ཕྲིན་ལས་གདུལ་བྱ་འགྲོ་དོན་ཐམས་ཅད་ཟླ་བ་ཡར་གྱི་ངོ་ལྟར་གོང་ནས་གོང་དུ་འཕེལ་ཞིང་རྒྱས་པའི་ཕྲིན་ལས་མཛོད། ལྷ་རྒྱལ་ལོ། །ལྷ་རྒྱལ་ལོ། །ལྷ་རྒྱལ་ལོ། །ལན་གསུམ་སྐད་གསང་མཐོ་བར་བརྗོད། དེ་ནས་སྒྲུབ་ཁང་ནང་ཕྱིན་ལ་ཕྱེ་མར་དྲངས། གཏང་རག་མཆོད་བསྟོད་སོགས་གོང་བཞིན་བྱ། ཕྱི་ཉིན་ལྟ་བུར་ཚོགས་བརྒྱ་གྲངས་བཏོན་ཚེ། ཚོགས་ཐ་མའི་སྐབས། བདེན་སྟོབས་ཚར་གཅིག་རོལ་མོ་དྲག་འབེབས་དང་བསྒྲལ་བསྟབ་བྱ། འབེབས་དང་སུམ་བརྡུང་གིས། ཚོགས་བྱིན་རླབས་ལ་འཇུག སྤྲོ་ན་སྐོང་བསྡུས་བཏོན་ཚེ། དུར་ཁྲོད་གསང་མཆོག་མཐར་འདོན། སླར་ཡང་ཀུན་བཟང་མཁའ་དབྱིངས་སོགས་དཀྱུས་ལྟར། ཚེས་བཅུ་སྐབས་ཀྱང་དེ་ལྟར་བྱ། གཞན་ལས་བྱང་ལྟར་སྒྲུབ་ཆེན་སྐབས་སྔགས་བརྒྱ་རྩ་ཙམ་དང༌། དེ་ཚེ་བསྙེན་ཕུར་གཏོར་མ་ཚེ་རིལ་ཆང་བཅས་དབང་དང་དངོས་གྲུབ་རོལ། གཞན་མཆོད་བསྟོད། བཟོད་གསོལ་བསྔོ་བ་བཀྲ་ཤིས་མཐར་འཇམ་རོལ་སུམ་འཕར་ཅན་དང་དུང་དཀར་སོགས་ལྡིར་ལ་མཐའ་རྒྱས་སྤེལ་ལེགས་མཛད་པར་ཞུ། གསུང་རྒྱུན་ཇི་བཞིན། སི་ཏུ་པས་སྤེལ་བའོ། །མངྒ་ལམ།། །། ༈ པདྨ་བཛྲ་གྲུབ་ཐོབ་རྒྱ་མཚོའི་དཀྱིལ་འཁོར་བཤམས་བཀོད་འདོན་འགྲིགས་མ་ལི་ཀའི་ཕྲེང་བ་བཞུགས་སོ། །གུ་རུ་པདྨ་བཛྲ་ན་མོ།

དང་པོས་གཞི་གཙང་མར་ལྡིང་ཁྲི་བང་རིམ་གསུམ་ཅན་བཀོད་ལ་གོང་མར་རས་བྲིས་བཀྲམ། དེ་སྟེང་མཉྫི་ལ་སུམ་བརྩེགས་འོག་མར་དཔལ་གཏོར་རྒྱན་ལྡན། བར་པར་བུམ་པ་རྫས་ལྡན་དང་དར་སྣ་ཚོགས་ཀྱི་མགུལ་ཆིངས་

དུང་ཆོས་གཟུངས་རྡོར་བཞག་ ཅན། སྟེང་མར་ཀ་པཱ་ལ་མཚན་ལྡན་རྫས་ཀྱིས་བཀང་བ་བཅས་དར་དམར་ཆོས་འབྱུང་ལྟེབ་ཀྱིས་བཀབ། དེ་སྟེང་རིམ་བཞིན་གསུང་དཀྱིལ། ཐིག་ལེའི་སྨིན་ཆེན། དཀྱིལ་འཁོར། ཕྱག་མཚན་དཀྱིལ་འཁོར་རྣམས་མ་རེག་ཙམ་གྱིས་ཙཀླི་སྐུ་ཡི་དཀྱིལ་འཁོར་གྱི་ནང་དུ་བཤམས། སྐུའི་དཀྱིལ་འཁོར་སྟེང་བླ་བྲེ་དང༌། འཕན་སོགས་མཛེས་པ་བསྟར། གོང་སྨོས་དཔལ་གཏོར་གྱི་ཕྱོགས་བཞིར་ལས་བཞིའི་གཏོར་མ། མཚམས་བཞིར་ལྷ་བཤོས་བཞི་བཤམས། དེ་ཕྱིར་མཆོད་པ་སྐོར་བཤམས་གཡས་བསྐོར་བྱ། སྟེང་ཕྱོགས་གང་བདེར་མཚན་བརྒྱད་ཙཀླི་བཀོད། ལས་བུམ་ལ་མགུལ་ཆིངས་དཀར་པོ་ཁ་རྒྱན་བཅས་གཡོན་ཕྱོགས་སྟེགས་དང་པོར་བཞག །སྤྲོ་ན་སྒབ་སྐོར་གྱིས་བཀླུབ། དེའི་ཕྱིར་སྟེགས་གཉིས་པར་མྱོས་བྱེད་ཀྱི་མཆོད་ཡོན། མེ་ཏོག །བདུག་སྤོས། སྟེགས་གསུམ་པར་རཀྟའི་དྲི་ཆབ། གཏོར་མ་ཟུར་གསུམ་རྒྱན་ལྡན། དར་ཟབ། ཚོགས་དང༌། དམ་རྫས། མར་མེ་བཅས། ཕྱོགས་རེར་ཉེར་བདུན་རེ་བཀོད་པའི་བརྒྱ་རྩ་བརྒྱད་ཚང་བར་བཤམས། དེའི་སྟེང་འོག་གི་ཕྱི་ནང་གང་ བརྒྱ་རྩའི་ནང་དུ་བཀའ་སྲུང་ བདེར། ཤར་དུ་ཕྱག་བཞི་ གཡས་ཟུར་ པ། ལྷོར་ལེགས་ལྡན། ནུབ་རང་བྱུང་མ། བྱང་ཏྲཀྴད་གཏོར་མ་བཅས་གསུམ་མེ་རིས་བརྒྱན་པ་དང་ཤ་དར། མདུན་དུ་ལྷ་བཙན་དཀར་བཤོས་པདྨས་མཚན་ གཡོན་དུ་བཞག་ པ་བཅས་ལ་སོ་སོའི་ཙཀླི་བཙུག་པ་དང༌། དཀྱིལ་འཁོར་མདུན་ངོས་སྟེགས་བར་མར་གཡས་སྨན་ མཆོད་ཡོན་སོགས་བརྒྱ་བརྒྱད་ནང་དུ་ ཐོད། གཡོན་རཀྟའི་ཐོད་པ་དཀྱིལ་དུ་སྨན་གཏོར་རྒྱན་བཀྲ་བཅས་བཤམས། དེ་མཐར་སྤྱི་མཆོད་ཕྲེང་ཚར་དང༌། སྒྲའི་བྱེ་བྲག་པི་ཝཾ། ཏིང་ཏིང་ཤག་སོགས་ཅི་འབྱོར་བཞག །མཐར་ཕྱོགས་བཞིར་མདའ་དར་ཕྱོགས་མདོག་གི་དར་བཏགས་པ་བཞི། མཚམས་བཞིར་རལ་གྲི་བཞི་བཅས་འཛུག །ཞིང་ངམ་སྟག་ལྤགས་སྟེང་ཚོགས་དང་དམ་རྫས། བདུད་རྩི། གཞན་ཡང་ཟས་སྣ་དང༌། བྱེ་མ་བྱང་བུ། ཐར་ལམ་དར་དཀར་ཁྲུས་དར། ཕུད་སྐྱོག །ཆབ་ཐུར། བཞག་ཡུལ་གང་བདེར་གནམ་ཕུད་མཆོད་རྒྱུའི་སྨན་རག་གཏོར་གསུམ།

སྔོན་འགྲོ་གཏོར་མ་གསེར་སྐྱེམས་བགེགས་གཏོར་བཅས་བཤམས། བཀའ་སྲུང་གཏོར་འབུལ་དམར་གཏོར་ལྔ། དཀར་གཏོར་སྨན་ལེབ་བཅས་ཀྱང་བཤམས། གཞན་ཡང་བརྒྱ་རྩ་ཁ་གསོས་མཐེབ་ཀྱུ་སོགས་ཉེ་བར་མཁོ་བ་རྣམས་འདུ་བགྱིད་ལ། དང་པོ་རྣལ་འབྱོར་ཉམས་བདེ་བའི་སྟན་ལ་འཁོད་ནས། ཉིན་མཐར་ཆགས། ཚིག་བདུན་གསོལ་འདེབས། བསམ་པ་ལྷུན་གྲུབ་མ། པདྨ་བཛྲ་བརྒྱུད་འདེབས། དང་པོ་ཉིན་ཐོག་མར་སིལ་སྙན་འབེབས་དང་སུམ་བརྡུང་བླངས་ནས་དབྱངས་དང་བཅས་ཐིག་གདབ་བྱ། ཡང་རོལ་མོ་གོང་ལྟར་གྱིས་ས་འདུལ་ལེ་ཚན་ཅིག་བཏོན་མཐར་འབེབས་དང་རོལ་མོ་བཞག །བགེགས་གཏོར་བྱིན་རླབས་འབྲུ་གསུམ་ལན་གསུམ། ཉོན་ཅིག་སོགས། ཏ་ཡ་ཕཊ་ནས་གཏོར་མ་སྦྱོང༌། སྦུབ་ཆོལ་རོལ་ཆེན་གང་རུང་གིས་འབེབས་མཐར་བཞག །ཨོཾ་ཨཱཿཧཱུྃ་གནས་བདག་གཏོར་འབུལ་མཐར་ཞི་རོལ་འབེབས་དང་སུམ་བརྡུང་གིས་མཚམས་གཅོད་ལ་འཇུག །གུ་གུལ་བདུག །མཐར་འབེབས་དང་སུམ་བརྡུང་གིས་སྐྱབས་འགྲོ་ལན་གསུམ་མཚམས་མཚམས་རྒྱག་ཅི་བདེའི་མཆོད་པ་བྱིན་རླབས་དང་པོ་ནང་མཆོད་བྲན། དེ་ནས་མཆོད་རྫས་ལ་བདུད་རྩི་བྲན་ལ་མཐར་རོལ་མོ་འབེབས་ཀྱིས་བཞག །རྡོར་སེམས་བཏོན། ཧེ་རུ་ཀའི་ཡིག་བརྒྱ་བཟླས། དཀྱིལ་འཁོར་ལ་བདུད་རྩི་འཐོར། མར་མེ་ཕལ་ཆེར་སྤར། མདའ་དར་གཡབ། རོལ་མོ་འབེབས་ཆེན་གྱིས་བྱིན་འབེབས་བཏོན། མཐར་འབེབས་ཀྱིས་བཞག །དེ་ནས་མི་རྟག་བསྒོམ་པ་དང༌། དམ་བཅའ་བདག་བསྐྱེད་རྣམས་ལ་རྔ་མི་བསྐུལ་འདུར་གདངས་བྱ། རྩ་བསྙེན་༡༠༠༠ སྤྱི་དྲིལ་༡༠ བཅས་ཤུ་ནྱེ་ཏས་རས་བྲིས་ལ་བདུད་རྩི་འཐོར། རོལ་མོ་སུམ་བརྡུང་གིས་མདུན་བསྐྱེད་གཞལ་ཡས་ལྷ་བསྐྱེད་ཡོངས་རྫོགས་དང་སྤྱན་འདྲེན་ཚིག་ལྷུག་སྔགས་བཅས་མཐར་སུམ་བརྡུང་ནས་རོལ་ཆེན་འབེབས་དང་རྔ་ཚིག་དབྱངས་གདངས་གང་རུང་གིས་བསྐུལ། སྔོན་བསྐལ་མ་ལན་གསུམ། དམ་ཡེ་བསྲེ་མཚམས་དལ་རན་དང་སུམ་བརྡུང་ལྟ་བུས་གདན་འབུལ་བཤགས་པ། མཆོད་པའི་སྔགས་མཐར་མཆོད་རོལ་སུམ་འཕར་ཅན། སྨན་རག་གཏོར་གསུམ།

གནམ་ཕུད་འབུལ་མཚམས་སོ་སོའི་གོང་འོག་གམ། ཡང་ན་གསུམ་ག་རྫོགས་མཚམས་མཐར་འབེབས་དང༌། སྐོང་བཤགས་མཐར་འབེབས། ཚོགས་ཐེངས་དང་པོ་བྱེད། ཡར་འཚོགས་སུམ་བརྡུང་གིས་བསྟོད་པ་འོད་གསལ་འཁོར་ཡུག་མཐར་འབེབས་ཀྱིས་བཞག་ལ། དང་པོ་འོག་གི་སྔགས་དམིགས། ཧཱུྃ་ཧྲཱིཿ རང་ཉིད་ པདྨ་བཛྲ་ཡབ་ཡུམ་ སོགས་ཀྱི་མཐར། རྩ་བསྙེན། ༡༠༠༠ སྤྱི་དྲིལ། ༡༠༨ སྔགས་བྱང་རྣམས་དང་བཅས་བཏོན། ཤུ་ནྱ་ཏ་ནས་བུམ་པར་བདུད་རྩི་བྲན། རོལ་མོ་སུམ་བརྡུང་གིས་བུམ་བསྐྱེད་རྡུལ་ཚོན་ཕྲིན་ལས་སོགས། ཛཿཧཱུྃ་བྃ་ཧོཿནས་སྤྱན་འདྲེན་སྐབས་འབེབས་ཆེན་དང་སུམ་བརྡུང་གིས། ཧེ་རུ་ཀ་དཔལ་སོགས་མཆོད་པ་རྣམས་སོ་སོར་བཏོན་ལ་སྐོང་བའི་སྔགས་མཐར་རོལ་མོ་འབེབས་ མཚམས་རྒྱག་ཟེར་བ་དཔྱད་ དང་བསྟོད་པ་ཡེ་ནས་ལྷུན་གྲུབ་སོགས་མཐར་འབེབས་ཀྱིས་བཞག །རང་ལུས་སྣང་སྲིད་སོགས། རྩ་བསྙེན། ༡༠༠༠ སྤྱི་དྲིལ། ༡༠༨ བཅས། ཤཱུ་ནྱ་ཏས་ཐོད་དཀྱིལ་ལ་བདུད་རྩི་འཐོར་ལ་རོལ་མོ་སུམ་བརྡུང་གིས་བདག་མདུན་སོགས་ཐོད་པ་ཐུགས་ཀྱི་དཀྱིལ་འཁོར་བསྐྱེད་ལ། དེ་མཐར་སྤྱན་འདྲེན་ལ་འབེབས་ཆེན་དང་སུམ་བརྡུང་གིས། འོག་མིན་ཆོས་དབྱིངས་སོགས། ཕྱག་མཆོད་རྣམས་རྫོགས་མཚམས་འབེབས་ཀྱིས་བཞག་ལ། རྡུལ་ཚོན་བུམ་པ་ཐོད་པ་སོགས། སྤྱི་དྲིལ་སྔགས་༡༠༨ དང༌། ཚོགས་ཐེངས་གཉིས་པ་གུང་གསེང༌། ཡར་འཚོགས་ལ། ཤུ་ནྱེ་ཏ་སོགས། གསུང་དཀྱིལ་ལ་བདུད་རྩི་བྲན་ནས་སུམ་བརྡུང་གིས། བདག་མདུན་བུམ་དཀྱིལ་ཐོད་རྫས་སོགས་གསུང་གི་དཀྱིལ་འཁོར་ལེ་ཚན་དང་པོའི་མཐར་འབེབས་དང་སུམ་བརྡུང་གིས་གཞན་ལེ་ཚན་ཐམས་ཅད་རྫོགས་མཐར་རོལ་མོ་འབེབས་ཀྱིས་བཞག །གཞི་ལུས་དག་པ་སོགས། རྩ་བསྙེན། ༡༠༠༠ སྤྱི་དྲིལ། ༡༠༨ མར་མེ་སྦར། འདི་མན་རེ་ཞིག་རྔ་ལ་མི་ལྟོས། སིལ་སྙན་གྱིས་མཆོད་རོལ་སྐབས་སུ་བྱ། དེ་ནས་སྐུ་ཡི་དཀྱིལ་འཁོར་ཨོཾ་ཤུ་ནྱེ་ཏ་སོགས། སྣང་སྲིད་འཁོར་འདས་སོགས། འདུར་གདངས་བྱ་བའི་རྔ་ལ་མི་ལྟོས། མཐར་མཆོད་རོལ་སུམ་འཕར་ཅན།

ཐིག་ལེའི་དཀྱིལ་འཁོར། སྣང་སྲིད་རྡོ་རྗེ་སོགས་ནས་མཆོད་རོལ་སུམ་འཕར་ཅན། ཕྱག་མཚན་དཀྱིལ་འཁོར། ཡེ་ནས་རྣམ་དག་སོགས། མཐར་མཆོད་རོལ་སུམ་འཕར་ཅན་གྱི་མཐར། གཅིག་བརྡུང༌། ཉིས་བརྡུང༌། སུམ་བརྡུང༌། བཞི་བརྡུང་སོ་སོར་འཛག་དང་བཅས་རིམ་བྲེལ་གྱིས་འབེབས་བཅས་མཐར་བཞག རྔ་ཚིག་འདི་གྲངས་ལྡོག་ནས་ལྡིར་བའང་སྣང༌། ཐལ་མོ་སྦྱར་ནས་རིགས་ཀུན་ཁྱབ་བདག་སོགས་འདུར་གདངས་བྱ་བཞིན་སྒྲ་མཆོད་སྐབས་མཆོད་རོལ་དང་འབུད་བརྡུང་བཀྲོལ་བ་གང་ཡོད་སྦིར་ནས་སུམ་བརྡུང་གིས་བླངས་ནས་མཐར། འདི་ཕྱིན་ཚིག་རྔ་དགོས། ཚོགས། མངོན་གྱུར་ཤོག་བར། ཞི་རོལ་སུམ་འཕར་གྱི་མཇུག་ཏུ་སུམ་བརྡུང་གིས་བླངས་ལ་སྐོང་བ་ཕྱི་སྣོད་འཇིག་རྟེན་སོགས། ལ་གནས་ཤོག་འབེབས་དང་སུམ་བརྡུང༌། མཆོད་པ་བརྒྱ་རྩ་ལ་བདུད་རྩི་བྲན་ནས་འབེབས་དང་སུམ་བརྡུང་གིས། ཡེ་ནས་རྣམ་དག་སོགས་མཆོད་པ་རྣམས་རྫོགས་མཚམས་སྔགས་མཐར་མཚམས་རྒྱག་ཙམ་གྱིས་བཞག་ལ། ཐལ་མོ་སྦྱར་ནས། བཤགས་པ་ནི། ཧོཿ དུས་གསུམ་སངས་རྒྱས་སོགས་ལན་གསུམ། བདག་དང་མཐའ་ཡས་སོགས། དུས་གསུམ་སངས་རྒྱས་ཉན་རང་སོགས་ནས་དགོངས་སུ་གསོལ་གསུམ། བདེ་གཤེགས་ཁྲོ་རྒྱལ་སོགས། གྲངས་གསོག་ཚེ་འདི་མཐར་རོལ་མོ་འབེབས་དང་ཉིས་རྡུང་ནས་གོང་གི་ཡེ་ནས་རྣམ་དག་སོགས་ལ་འཇུག་པའི་བཤགས་པ་བཅས་གོང་དང་འདྲ་བའི་ཚར་བཞི་ཚར་མཚམས་འབེབས་མཐར་བཞག་ལ་ ལན་རེ་བདེ་སྨོན་འོད་དཔག་མེད་སོགས་ ཚོགས་ཐེངས་དང་པོ། ཡར་འཚོགས། ཡེ་ནས་རྣམ་དག་ནས་བཤགས་པ་སོགས་སྦྲེལ་མ་བཅས་སྔོན་མ་ཇི་ལྟ་བཞིན་ཚར་བཅུ་ཚར་མཚམས་རྗེས་མར་ཧཱུྃ་ནས་འབེབས་མཐར་རྔ་བཞག །བཤགས་པ་སོགས་ཚན་གསུམ་རྔ་ལ་མི་བསྐུལ་བར་ཚར་མཚམས། ཚོགས་ཐེངས་གཉིས་པ་བྱ་ལ། ཡར་འཚོགས་གཏོར་འབུལ་རྣམས་བཤམས་ནས་བདུད་རྩི་བྲན་ལ། ཨོཾ་ཨཱཿཧཱུྃ་བྷན་དྷ་མཚན་ལྡན་མཐར་བྱིན་རླབས་ལན་གསུམ་མཐར་སྦུབ་ཆོལ་གྱིས་སུམ་བརྡུང་འཛག་མེད་ཀྱིས། ཧཱུྃ་བྷྱོ། དག་པ་མཁའ་སྤྱོད་སོགས་སེང་གདོང་གཏོར་འབུལ་མཐར་རོལ་མོ་འབེབས་ཀྱིས་བཞག

།བྷནྡྷ་ལྕང་ལོ་སོགས་ནས། བསིལ་བའི་ཚལ་ཞེས་སོགས་མཐར་འབེབས་ཀྱིས་བཞག །བྷནྡྷ་སྐྲ་འབྱར་སོགས། འོག་མིན་བྱང་ཕྱོགས་ནས་མཐར་འབེབས་ཀྱིས་བཞག འདི་ཀུན་ཚིག་རྔ་ལས་གདངས་མ་བྱས་ཚེ་འགོར་སུམ་བརྡུང་མི་དགོས། གོང་འོག་ཀུན་ལ་འགྲེ། དེ་ནས་གནམ་ལྕགས་འབར་བའི་གཏོར་གཞོང་ཞེས་ཚིག་བསྒྱུར་སོ་མཛད་སྲོལ་སྣང༌། འདི་དབྱངས་བྱེད་ན་སུམ་བརྡུང་འཛག་བྲལ་དགོས། རི་རབ་བྱང་ཤར་སོགས་མཐར་འབེབས་དང་དགུ་བརྡུང་འཛག་མེད་ཀྱིས་དྲག་པོ་ཨེ་ཡི་སོགས་ནས་མཐར་འབེབས་དང་སུམ་བརྡུང་ བཞི་བརྡུང་འཛག་མེད་འདྲ་ གིས། ཡུལ་ནི་སྦས་ཡུལ་སོགས་མཐར་འབེབས་དང་སུམ་བརྡུང་འཛག་བཅས་དལ་རན་གྱིས་ཧཱུྃ་ཧྲཱིཿ པདྨ་འདབ་སྟོང་སོགས། སྤྱན་འདྲེན་སྔགས་ཀྱི་མཚམས་སུམ་བརྡུང་གིས་མཚམས་རྒྱག་ཙམ་བྱེད་ནས། རིག་འཛིན་ཆེན་པོ་སོགས་ནས། ཚོགས་འབུལ་མཐར་འབེབས་ཀྱིས་བཞག ཧོ་དགོངས་སུ་གསོལ་ལོ། །ཕྱོགས་བཅུ་སོགས། ལན་གསུམ་སྒྲིག་འདོན་བྱ། ཚོགས་ལ་རོལ། བར་ཆད་ལམ་སེལ་དང༌། ཞབས་བརྟན། ཡང་ན་སྨོན་ལམ་བཟང་སྤྱོད་དམ་སྨོན་ལམ་འདྲ་སྐབས་འབྲེལ་གང་ཡོད་བྱ། ཚོགས་ལྷག་བསྡུ། རོལ་མོ་དྲག་འབེབས་བཤུག་གླུ་དང་བཅས་ལྡིར་ནས་ཨ་ལས་ལྷག་མ་བཏོན་མཐར་རོལ་མོ་འབེབས་ཀྱིས་བཞག བཀྲ་ཤིས་ཧོ་དགོངས་སུ་གསོལ། སོགས་ཀྱི་མཐར་ཞི་རོལ་སུམ་འཕར་ཅན་དང༌། རྒྱལ་བ་རབ་འབྱམས་སོགས་སྨོན་ལམ་དང༌། རང་ལུགས་ཆོས་སྲུང་གཏོར་བསྔོས་བཅས་བཏོན་ནས་གྲོལ། གྲོལ་ཉིན་ལ་ལྷག་མ་ཚར་མཚམས་ཞི་རོལ་འབེབས་དང་མཐར་སུམ་བརྡུང་ནས་གྲོ་ལོད་ཡེ་གསང་བླ་མ་རིག་འཛིན་ རྣམ་རྒྱལ་བུམ་པ་ཕུལ་ནས་བཞག་ལ་བུམ་ཆུ་བསྐྱེད་ ལྷ་ཚོགས་སོགས་ནས་ལྟ་བུར་གྱུར་བར། མཐར་འབེབས་ཀྱིས་རོལ་མོ་བཞག །རྟེན་དང་གཏོར་མའི་ལྷ་ཚོགས་སོགས་ཀྱི་བསྡུ་རིམ་དང༌། གོང་གསལ། དབང་རྫས་གཞན་ཕུལ་མི་དགོས། །བཀྲ་ཤིས་བཅས་མཐའ་རྒྱས་བྱའོ། །ཡང་གནས་འདྲེན་སྐབས་ལས་བྱང་གཞུང་བསྲང་བ་གོང་ལྟར་གྱིས། ཚོགས་ཀྱི་སྨོན་ལམ་ཚར་གསུམ་དང༌།

དེ་ནས། འདིར་མཐུན་པའི་པདྨ་བཛྲ་གྱི་ཐུགས་རྗེ་བསྐུལ་བའི་གསོལ་འདེབས། ཆོས་དབྱིངས་རང་སོགས་ མཚན་བརྒྱད་ཙཀླི་ལས་བུམ་བྱེ་མ་མདུན་དུ་བཞག །ཛཿཧཱུྃ་སོགས་ནས་འགུགས་པ་ལན་གསུམ། དེ་ནས་དཀྱུས་ལྟར་ལ། ཧཱུྃ་ང་ནི་པདྨ་སོགས་བགེགས་གཏོར་སྐབས་རོལ་མོ་འབེབས་དང་སུམ་བརྡུང་རྔ་ཚིག་དང་བཅས་མཐར་རོལ་མོ་འབེབས་ཀྱིས་བཞག །ཧཱུྃ་འདི་ནི་ རྡོ་རྒྱལ་ཡབ་ཡུམ་ཕུལ་ པདྨ་སོགས། དབང་ཁྲུས་རྣམས་བར་མཚམས་རྩ་སྔགས་སྤྱི་དྲིལ་བཏོན། གནས་སྤར་སོགས་རིམ་བཞིན། མཚན་བྱང་ མཐར་ཞི་རོལ་རིང་ཙམ་ གིས་དལ་ལ་བསྐོར་བ་གསུམ་མམ་ཕྱག་གསུམ་བྱས་ཏེ་དལ་གྱི་ལྷོ་སྒོར་བཞག །འདོད་ཡོན་བསྔོ། འདི་སྐབས་ཞི་རོལ་ཞིག་བྱེད། ལམ་བསྟན་བྱ། རྡོ་རྗེ་འཆང་ ཞག་གྲངས་ཚེ་ དང་རོ་གཅིག་གྱུར་དང༌། ནུབ་ཐ་མར། རོ་ མར་མེ་བསྟན་ གཅིག་གྱུར་ནས། ཁྱོད་ཀྱི་མ་དག་སྡིག་སྒྲིབ་སོགས་སྦྲེལ་ནས། ཁྱབ་བརྡལ་ཤོག་བར། རྩ་སྔགས་ལན་གསུམ། པྲཱ་ཝ༴ ར་གསུམ། སྤྱི་དྲིལ་བཅས་ལན་གསུམ་གྱི་མཐར། མིང་བྱང་སྤར། དེ་ཚེ་ཞི་རོལ་སུམ་འཕར་ཅན་ལྡིར། གཞན་ཡང་ཞི་ཁྲོ། མི་འཁྲུགས་ཀུན་རིག་བཅས་ཀྱི་རྩ་སྔགས། ཡིག་བརྒྱ་བཅས་བརྗོད། མཐར་ངོ་མཚར་སངས་རྒྱས་སོགས། དམིགས་ཡུལ་ངན་སོང་སོགས། འདི་ནི་ནུབ་ཀྱི་ཕྱོགས་རོལ་སོགས། པདྨ་འདམ་གྱིས་སོགས། མི་གཙང་ལུས་འདི༴ ཅི་ལྟར་སྔོན་སོགས་ནས། བཟང་སྤྱོད་སོགས་རྣམ་ལྔ་བཏོན་ལ་གཞན་ཡང་བསྔོ་བ་སྨོན་ལམ་ཇི་སྙེད་ཀྱི་དཔུང་བསྐུལ། ཚོགས་དྲངས། ཞབས་བརྟན་སོགས་སྐབས་དང་བསྟུན། ལྷག་མ་བསྡུ་སོགས་ནས། བཀྲ་ཤིས་བཅས་གོང་ལྟར་བྱའོ། །དམིགས་བསལ་སྙིང་ཐིག་དབང་མོ་ཆེའི་སྒོ་ནས་སློབ་མ་སྨིན་གྲོལ་ལམ་འཇུག་གི་སྐབས་ལས་གཞུང་ལྟར་གྱི་སྐོང་བཤགས་ཚར་མཚམས་རྡོ་རྗེ་རྒྱལ་པོས་ཏིང་ངེ་འཛིན་གྱི་དབང་ལེན་པ་ཡེ་གསང་ལྟར་བྱས་ནས། སློབ་མ་མདུན་དུ་འཁོད་ལ། སྔོན་འགྲོ་ཚན་གཉིས། སྲུང་འཁོར་དང་སྒོ་དབྱེ་སྐབས་ཕྱོགས་བཞིར་མདའ་དར་གཡབ། མནྜལ་དང༌། སྤྲོ་ན་ལོ་རྒྱུས་འདོན།

ཞུ་གནང་དང་སྐྱབས་འགྲོ་ཆ་ལག་གུར་དྲག་ནང་ལྟར། སེམས་བསྐྱེད་དང་བཅས། གོང་གི་རྡོར་སེམས་སྒོམ་རིམ་སློབ་མ་ལ་ཕོག་ལ། ཁྲུས་བྱ། དེ་ནས་དབང་གཞུང་གསལ་ལྟར་མདུན་བསྐྱེད་ཇི་བཞིན་སློབ་མ་ལྷར་བསྐྱེད། སློབ་དཔོན་ཡང་ལྷའི་ང་རྒྱལ་ལྡན་བཞིན། ཡེ་ཤེས་སྤྱན་འདྲེན་དམ་དབྱེ་བསྲེ་བ་གྲུབ་མཚམས་དབང་རྫས་རྣམས་གཞུང་ལྟར་བཀྲ་ཤིས་དང་བཅས་བསྐུར། ཡང་དབང་གི་ཟབ་གནད་ཕྱེ་བ་ནི། རིག་པའི་འཕྲུལ་གྱིས་རྟོགས་དགོས་སོ། །ཆས་དབང་མངའ་གསོལ་སྐབས་གཞུང་ཚིག་ལྟར་རྔ་རོལ་དུང་ཀར་སོགས་སྦིར། ལར་ཡང་གནས་འདྲེན་དང༌། དབང་ཆེན་འདི་སྐབས་འབྲེལ་ཆགས་པའི་དྲིལ་གསིལ་སྤྱན་འདྲེན་བྱིན་འབེབས་སོགས་ཀྱི་སྐབས་རོལ་ཆེན་དང་ཞི་རོལ་སོགས་སྐབས་ཐོབ་བསྟུན་ལ། དེ་ནས་འབུལ་གཏོར་བསྐུལ་རྣམས་ཀྱང་གཞུང་ཚིག་དང་མཐུན་པར་ཕུལ། རོལ་མོ་སོགས་ཀྱང་དཀྱུས་ལྟར་འགྲེའོ། །དེ་ནས་ཚོགས་རོལ། ལྷག་མ། དངོས་གྲུབ་དབང་བླངས་བཀྲ་ཤིས་སོགས་མཐའ་རྒྱས་བྱའོ། །སརྦ་མདྒ་ལམ།། །། ༈ དྲག་པོ་ནུས་ལྡན་རྩལ་གྱི་གསུང་ལས་འབྲིང་པོ་བདག་མདུན་དཀྱིལ་འཁོར་བསྐྱེད་རྫོགས་བཤམས་བཀོད་ཁྱེར་བདེ་ནི། ལྡིང་ཁྲིའི་ཁར་རས་བྲིས་བཀྲམས། དེ་སྟེང་མཉྫཱིའི་སྟེང་དཔལ་གཏོར་རྒྱན་ལྡན་རྩེར་གཙོ་བོ་ཡབ་ཡུམ་གྱི་ཙཀ་ལི་ལ་དར་གདུགས་སྔོན་པོ་ཕུབ། ཕྱོགས་བཞིར་ལས་བཞིའི་གཏོར་མ། མཚམས་བཞིར་ལྷ་བཤོས་བཞི། མདུན་དུ་སྨན་རག་གཏོར་གསུམ་དང༌། མཆོད་པ་བྲེང་ཚར་བཤམས། ཚོགས་དང་དམ་རྫས། བདུད་རྩི། ཟས་སྣ་ཚོགས། གནམ་ཕུད་སྨན་རཀ་གཏོར་གསུམ་བཅས་དང༌། བཀའ་སྲུང་འབུལ་གཏོར་དྲུག །སྔོན་འགྲོ་གཏོར་མ་གཉིས། གསེར་སྐྱེམས་བཅས་བཤམས་ལ། དང་པོ་འདོན་བྱ། ཐིག་གདབ། ས་འདུལ། སྔོན་གཏོར་གཉིས་བཏང༌། སྲུང་འཁོར། སྐྱབས་འགྲོ་ནས་བཟུང་བདག་བསྐྱེད་བསྙེན་པ། དེ་ནས་མདུན་བསྐྱེད་ཡོངས་རྫོགས་བསྙེན་པ་ཟིན་ནས། ཧཱུྃ་ཧྲཱིཿ ཡེ་ནས་རྣམ་དག་སོགས་མཆོད་པ་སྐོང་བཤགས། ཚར་གྲངས་བཏོན་ཚེ་གོང་གསལ་ལྟར།

དེ་ནས་བཀའ་སྲུང་གཏོར་འབུལ་རྣམས་དང༌། ཚོགས་མཆོད་དང༌། ཚོགས་ལ་རོལ་མཐར་ལྷག་མ་བཀྲ་ཤིས། གྲོལ་ཉིན་ལྟ་བུར་དབང་བླངས། རྗེས་ཆོག་བླ་མ་རིག་འཛིན་སོགས་དང༌། རྟེན་དང་གཏོར་མའི་ལྷ་ཚོགས་སོགས། ཡེ་ཤེས་གསང་བ་ལས་གསལ་བ་ལྟར་བྱའོ། །ལྷ་ཐོག་དཔོན་ཀརྨ་ཚེ་བརྟན་ལ་བསྒྲིགས་ཆགས་བསྡེབས་ནས་གནང་བའི་ངེས་པ་ཁུངས་ལྡན་ཡིན། ཡང་གཏེར་ཆེན་ཞལ་རྒྱུན། བླ་མ་རྟ་མགྲིན་མགོན་པོའི་ལུགས་ཀྱི་རྒྱུན་ཁྱེར་ལ་དང་པོ་སྐྱབས་འགྲོ་རྡོར་སེམས། མི་རྟག་པ་བསྒོམ་པ་དམ་བཅའ་བ། བདག་བསྐྱེད་གསལ་བཏབ་ལ་བཟླས་པ་མཐར་རྗེས་རིམ་བླ་མ་རིག་འཛིན་སོགས་ནས། ལྟ་བུར་གྱུར་བར་གྱི་ཁྱེར་བདེའི་བཀའ་ངེས་ཅན་འཁྲུལ་མེད་དོ། །ཞེས་པ་འདི་ཡང་པདྨ་ཉིན་བྱེད་དབང་པོས་གསུང་རྒྱུན་དང་ལྗགས་བསྒྲིགས་གནང་བ་བཅས་སྤེལ་བ་སརྦ་མདྒ་ལཾ།། །། ༈ དེ་ལྟར་རྔ་རོལ་ཡོད་མེད་རྔ་ཚིགས་རྣམས་འདིར་གསལ། ཚོགས་ཐེངས། བསྙེན་གྲངས་མང་ཉུང་གདངས་དབྱངས་རྣམས་སྐབས་བསྟུན་གྱིས། གང་འཚམས་དེར་དཔྱད་པ་ལས་ཅི་ཞིག །ཞི་རོལ། སྐབས་འདིར་སུམ་འཕར་ཅན་བཀྲོལ་བ་དང༌། སྐབས་གདངས་རྣམས་ཀྱང་རྙིང་ལུགས་ཁོ་ན་དང༌། ཚིག་རྔ་རྣམས་ཀྱི་སྐབས་སྔགས་རྣམས་རྫོགས་པར་བྱེད། གདངས་ཀྱི་མཐའ་ཡང་དེ་ལྟར་བྱེད་ན་འདོན་པ་ཆད་ལྷག་མི་ཡོང་བའི་གནད་ལ་དགའ་བ་འདྲ་བ་ལགས།། །། ༈ རབ་གནས་བཀྲ་ཤིས་ཆར་འབེབས་ཀྱི་འདོན་འགྲིགས་ངེས་གསལ་མེ་ལོང་བཞུགས། ན་མོ་དྷརྨཱ་ཀཱ་ར་ཡ། འདིར་རབ་ཏུ་གནས་པ་བྱ་བའི་ཆོ་ག་ལས། རྟེན་གང་ཡིན་དེའི་མདུན་སློབ་དཔོན་ཞལ་ཕྱོགས་ལ་བཞུགས། སློབ་དཔོན་གྱི་གཡས་སུ་བདེ་མཆོག་གི་དཀྱིལ་འཁོར། དེ་དང་གང་བདེ་ཞིག་ཏུ་པདྨ་འདབ་བརྒྱད་ཀྱི་དབུས། རྣམ་རྒྱལ་བུམ་པ་ལྔ་ཕྲག་ལྔས་བཀང་བ། བྱང་དུ་ལས་བུམ། ཤར་ནས་གཡས་སྐོར་དུ་ཕྱིན་དྲུག་གི་བུམ་པ། བྱང་དུ་དྲི་མ་ཁྲུས་བུམ་བཤམས། ཕྱིན་དྲུག་གི་བུམ་པར་འབྲུ་སྤོས་སྨན་རིན་པོ་ཆེ་སོགས་རིམ་བཞིན་བླུགས། རབ་གནས་ཡི་དམ་གང་འབྲེལ་གྱི་གཙོ་བོའི་སྐུ་མདོག་གི་དར་གྱིས་རྣམ་རྒྱལ་བུམ་པར་མགུལ་ཆིངས་དང༌།

ལས་བུམ་ཡང་གཞུང་ནས་ལས་ལྷ་གང་གསུངས་པ་དེའི་སྐུ་མདོག་གི་དར་གྱི་མགུལ་ཆིངས་བྱ། སྐབས་འདིར་བདེ་མཆོག་ལྟ་བུ་ལ་སྦྱར་ན། རྣམ་རྒྱལ་བུམ་པར་མགུལ་ཆིངས་སྔོ། ལས་བུམ་དམར། ཕྱིན་དྲུག་གི་བུམ་པར་མགུལ་ཆིངས། སྦྱིན་སེར། ཚུལ་དམར། བཟོད་ལྗང༌། བརྩོན་དམར། བསམ་དཀར། ཤེས་རབ་སྔོ། དྲི་མ་སེར། མཆོད་པ་གཡོན་བསྐོར། བདེ་མཆོག་སྐབས། རྒྱས་པར་འབྱོར་ན་དཀྱིལ་འཁོར་ལ་མཆོད་པ་ཆ་དྲུག །བུམ་དཀྱིལ་ལ་མཆོད་པ་ཆ་གཅིག་གིས་བསྐོར། རྟེན་གྱི་དྲུང་དུ་མཆོད་པ་ཆ་གཅིག་ཕྲེང་ཚར། བདག་བསྐྱེད་མཆོད་པ་ཆ་གཅིག །ཕྱི་རོལ་མཆོད་པ་ཆ་གཅིག །གཡས་གཡོན་གང་བདེ་ཞིག་ཏུ་སྟེགས་ཀྱི་ཁར་མངའ་དབུལ་བའི་ཙཀླི་རྣམས་དང་རྫས་རྟགས་སོགས་རིམ་བཞིན་བཤམས། ཟངས་གཞོང་སོགས་ཀྱི་ནང་འབྲས་བཀྲུས་པ་གུར་གུམ་ཆུས་བཙོས་པ་འབོ་གང་ཙམ། དུང་ཆོས་སུ་དྲི་བཟང་གི་ཆུ་བླུག་པ་དང༌། ཡུངས་ཀར་ཕུལ་གང་དང༌། གུ་གུལ་བཅས་བཤམས་ལ་ཞལ་འགྲིམས་རྒྱུ་དགོས་པ་དང༌། ཙཱ་རུའི་བཟའ་བ། སྦྱོང་ཆས་འདག་ཆལ། ཁྲུས་ཆས། སྐུ་ཕྱི་གོས་ཟུང་རྣམས་བཤམས་ལ་དང་པོ། ཚིག་བདུན་སོགས་དང༌། དེ་ནས། བདག་ཉིད་སོགས་ནས་བདག་བསྐྱེད་བཟླས་པ་ཐུན་བསྡུ་བཅས་སོང་རྗེས། དཔའ་གཅིག་རྣམ་པར་གྱུར། རྣམ་རྒྱལ། རྣམ་འཇོམས། མཆོད་དཔོན་པས་བུམ་པ་རྣམས་ལ་གུ་གུལ་བདུག །ཡུངས་ཀར་གྱིས་བྲབ། སུམ་བྷ་ནི་སོགས། ཨོཾ་བཛྲ་ཤི་ཥ་རེ་སོགས། ལྷ་ཆུ་དལ་འགྲོ་སོགས་ཨོཾ་ཏ་ཧེ་སོགས་དྲི་བཟང་གི་ཆུས་སུམ་གཉིས་བཀང༌། ཨོཾ་བཛྲ་ཨ་མྲྀ་སོགས། སྔགས་རེ་དང་ཆུ་ཐིགས་སྤྲད་ནས་ལན་བདུན་དུང་ཆོས་སུ་བླུགས་ལ་རྒྱལ་རྒྱམ་ལྟར་བཞག །རྣམ་རྒྱལ་བུམ་པའི་ཁ་རྒྱན་བ་ལུ་དང་ཤུག་པ་གཟུངས་ཐག་རྡོ་རྗེ་བཞག །གཞན་ཕྱིན་དྲུག་གི་བུམ་པ་རྣམས་ཀྱང་གོ་རིམ་མ་ནོར་བར་བཤམས། ལས་བུམ་ཀུ་ཤའི་ཁ་རྒྱན། ཨོཾ་ཁནྜ་སོགས་བུམ་བསྐྱེད་བཟླས་པ་བཅས། བཟླས་པའི་སྐབས་སློབ་དཔོན་གྱིས་གཟུངས་ཐག་འཛིན་ལ་བཟླས་པ་བྱ། བཟླས་པ་ཚར་ནས་གཟུངས་ཐག་ལས་བུམ་སྟེང་དུ་སྤོས་ལ་ལས་བུམ་བཟླས་པ་བཅས་ཚར་རྗེས་མཐར།

ཨོཾ་ཤྲཱི་རི་ཙཀྲ་སོགས། ལྷ་རྣམས་འདོད་ཆགས་ཆེན་པོ་ཞུ་བ་སོགས། དུང་ཆོས་ཆུ་རྣམ་རྒྱལ་བུམ་པར་བླུགས། པུཥྤེ་སོགས། ཇི་སྲིད་དཀྱིལ་འཁོར་སོགས་གཟུངས་ཐག་དྲི་མ་ཁྲུས་བུམ་གྱི་སྟེང་དུ་བཞག་ལ། ཨོཾ་སརྦ་ཏ་ཐཱ་སོགས། དེ་ནས་གཟུངས་ཐག་བཟླས་པ་སོ་སོའི་སྐབས་རིམ་གྱིས་སྤོ། ཕྱིན་དྲུག་སྔགས་སོ་སོར་བདུན་ནམ་ཉེར་གཅིག་བཟླས། འབྲུ་རྣམས་རྟེན་འབྲེལ་སོགས། ན་མོ་བུདྷཱ༴ ཡེ་དྷརྨ༴ སྦྲེལ་ནས་བརྒྱ་རྩའམ་ཐ་ན་ཉེར་གཅིག་ལས་མི་ཉུང་བར་བཟླས། མཆོད་དཔོན་པས་ནས་འགྲིམ། ཐམས་ཅད་ཀྱིས་ལག་པ་གཉིས་ཀ་ཁ་སྦུབ་སྟེ་རེག །ཨོཾ་ཨཱཿཧཱུྃ་ཉེར་གཅིག །མཆོད་དཔོན་པས་དུང་ཆུ་འགྲིམ། གཡོན་སྲིན་མཛུབ་ཀྱིས་རེག ཡུངས་ཀར་ཁྲོ་བོ་སོགས། ལས་བུམ་སྔགས་དང༌། ཁནྜ་རོ་ཧི། སུམྦྷ་ནི་སྒྲོལ་མ་ཉེར་གཅིག་བཟླས། ཕུ་འགྲིམ། དེ་ནས་བདེ་མཆོག་གི་མདུན་བསྐྱེད་ཀྱི་རིམ་པ་བཏང༌། བདག་འཇུག་བཅས། ཆོས་རྣམས་གཟུགས་བརྙན་སོགས། ཚར་གསུམ་རྗེས། གཟུགས་བརྙན་གསལ་ལ་རྟེན་རྣམས་ཞེས་ཚིག་ཁ་བསྒྱུར་ལ། མཆོད་དཔོན་པས་སློབ་དཔོན་མདུན་ནམ། རྟེན་གྱི་དྲུང་ལྕོག་རྡོག་གསུམ། མར་མེ། ཆངས་བུ་བཅས་གསུམ་བཤམས་ལ། སློབ་དཔོན་ནམ་ལས་རྡོར་གྱིས་ཡར་བཞེངས་ལ། ཨོཾ་སརྦ་བིགྷྣན་སོགས། གཡས་གཡོན་གསུམ་རེ་བསྐོར། མཆོད་སྦྱིན་ཕྱག་རྒྱ་བྱ། སེ་གོལ་བརྡབ། སྐུ་གསུང་ཐུགས་ཀྱི་རྟེན་འདི་ལ་སོགས་དེ་འདྲ་ཚར་གསུམ། ཨོཾ་སརྦ་བིགྷྣན་སོགས་སྔ་མ་ལྟར་བསྐོར། སུམ་བྷ་ནི་སོགས། སྐུ་གསུང་ཐུགས་ཀྱི་སྤེལ་མ་ཚར་གསུམ། དེ་རྣམས་སྣོད་གཅིག་ཏུ་གསོག །སྦྱོང་བ་ཕྱིར་དོར། གནས་གཞན་དུ་འགྲོ་དགོས་ན་འདི་ནས་བཞེངས་ལ་འདོན། འགྲོ་མི་དགོས་ན་བཞུགས་ལ་འདོན། རང་གི་ཐུགས་ཀ་ནས་སོགས། ཡེ་ཤེས་བསྐལ་སོགས་གཞུང་བཞིན། གདོན་མི་ཟ་ནས་སྦུབ་ཆོལ་འབེབས་བྱ་ལ། གནས་གཞན་ལ་འགྲོ་ཞིང་རབ་གནས་བྱ་དགོས་ན་སེར་སྦྲེངས་བྱ་ཞིང༌། སློབ་དཔོན་གྱིས་སུམྦྷ་ནི་བརྗོད་ཅིང༌། ཡུངས་ཀར་གྱིས་བྲབ། གུ་གུལ་བདུག་གིན་བྱོན། །སླར་རང་གནས་སོན་ནས་གྲལ་དུ་འཁོད་ལ།

སྲུང་འཁོར་ནི། སུམྦྷ་ནི་དང་ཡི་གེ་དེ་རྣམས་སོགས། ཨོཾ་ཙཀྲ་པྲཱ་ཀ་ར་ཧཱུྃ་ཞེས་པའི་བར་སྦྱར་རོ། །དེ་ཚེ་ལས་རྡོར་གྱིས་ཚོགས་པའི་སྣ་རླུང་གཡས་ནས་སྦུད་པར་ཏིལ་འགྲིམ་ལ། མེ་ལོང་ཐོག་ཏུ་ཏིལ་གྱིས་སྡིག་པའི་གཟུགས་བྱས་ནས། གཡས་སུ་མེ། མདུན་དུ་ཏིལ། གཡོན་དུ་ཆུ་གཞག་ནས་སྙིང་གར་ཀཾ་ལས་སོགས་སྔགས་བཟླ་ཞིང༌། མེ་ཆུའི་ནང་དོར། གཡས་སུ་ཡེ་ཤེས་མེར་བསྲེག་ཞེས་སོགས་ཕྱི་རོལ་དུ་དོར། དེ་ནས་ཁྲུས་བྱ་བ་ནི། སློབ་དཔོན་ནམ་ལས་རྡོར་གྱིས་ཕྱག་ལེན་བྱེད་ལ། སྟེགས་ཀྱི་ཁར་ཁྲུས་སྡེར་ཆེ་བ་གཅིག །ཁྲུས་ཆུ་དུར་བའི་སྤིར་སོགས་བཤམས། གོས་ཟུང་དང་མེ་ལོང་བཟུང་ནས། བཅོམ་ལྡན་འདས་དེ་བཞིན་སོགས། རྣམ་རྒྱལ་བུམ་ཆུ་ནས་ཅུང་ཟད་འཐོར། ཁྲུས་ཀྱི་ཁང་པ་སོགས་ཀྱི་ཚེ་མེ་ལོང་ངོས་སུ་ཀུ་ཤས་གྲུ་བཞིར་བྲིས། སྟོང་གསུམ་ཀུན་སོགས་ནས་དུར་བའི་སྤིར་གྱིས་ཁྲུས་ཆབ་ནས་མེ་ལོང་ལ་བྱུགས། ཨོཾ་སརྦ་ཏ་ཐཱ་སོགས། སྲན་དཀར་ཟན་གྱིས་དྲུད། འོག་མ་ཀུན་ལ་འགྲེ། ལས་བུམ་ཐོགས་ལ། བཅོམ་ལྡན་ཁནྜ་སོགས་ཀྱིས་བཀྲུ། རོལ་མོ་བྱེད། ཁྲུས་རས་ཐོགས་ལ། རྒྱལ་དང་རྒྱལ་བའི་སོགས། ཨོཾ་ཧཱུྃ་ཏྲྃ་སོགས་དྲི་བཟང་གིས་བྲིས་ལ། མེ་ལོང་ངོས་ལ་ཁྲུས་རས་ཀྱིས་ཕྱི། དེ་ཁྲུས་ཚན་གཅིག །སྟོང་གསུམ་ཀུན་སོགས་ཁྲུས་ཆབ་སྔར་ལྟར་བྱུག །སྣུམ་ནག་བྱུག །སྲན་དཀར་གྱིས་དྲུད། དྲི་མ་ཁྲུས་བུམ་ཐོགས་ལ། ཇི་ལྟར་བལྟམས་སོགས། འདི་ནི་ཁྲུས་མཆོག །རྒྱལ་བའི་སྐུ་གསུང་ཐུགས་སོགས་བར་བར་དུ་བཀྲུས་ལ། རྒྱལ་དང་རྒྱལ་བའི་སོགས་གོང་ལྟར། ཁྲུས་ཚན་གཉིས་པ། སྟོང་གསུམ་ཀུན་སོགས། རི་བོ་ལྟར་ནི་སོགས། མཐར་སྔགས་དང་རོལ་མོ་བཅས་བཀྲུ། རྒྱལ་དང་རྒྱལ་བའི་སོགས་ཁྲུས་ཚན་གསུམ། སྟོང་གསུམ་ཀུན། ཕར་ཕྱིན་དྲུག་སོགས་བུམ་པ་སོ་སོར་ཐོགས་ལ། འདི་ནི་སྦྱིན་པའི་སོགས་བཀྲུ། ཆུ་བོ་དྲུག་གིས་སོགས་ལ་དྲི་མ་ཁྲུས་བུམ་གྱིས་བཀྲུ། རོལ་མོ་དང༌། རྒྱལ་དང་སོགས་ཁྲུས་ཚན་བཞི་པ། སྟོང་གསུམ་ཀུན་སོགས་དྲི་མ་ཁྲུས་བུམ་ཐོགས་ལ།

དེ་བཞིན་གཤེགས་རྣམས་སོགས། སྟོན་མཆོག་དམ་པ་སོགས། ཉིན་མོར་བདེ་ལེགས་སོགས་སྔགས་བཅས་རོལ་མོ། རྒྱལ་དང་རྒྱལ་སོགས་ཁྲུས་ཚན་ལྔ་པ། ཁྲུས་ཀྱི་ཚེ་རོལ་མོ་འདི་ཡི་དམ་གང་ཡིན་གྱི་མཆོད་རྔ་ཡིན། སྲབ་འཇམ་ཡངས་པ། སྣ་ཚོགས་དབང་པོའི་སོགས་གོས་ཟུང་འབུལ། རྟེན་བསྐྱེད་ནི། རྟེན་རྣམས་ལ་ལས་བུམ་ཆུ་འཐོར་ནས། ཨོཾ་ཁནྜ་སོགས་བསངས། སྭ་བྷཱ་ཝ་སོགས་སྦྱངས། སྟོང་པའི་ངང་ལས་ཨེ་ལས་སོགས་ནས་མཚན་པར་གྱུར་བར། དེ་ནས་ཐམས་ཅད་ཡར་བཞེངས་ལ། སྤོས་ཐུར་བཀྱེ། སྙིང་ཁར་ཉི་མ་སོགས། སྤྱན་དྲངས་བཞུགས་པར་གྱུར། མ་ལུས་སེམས་ཅན། ཇི་ལྟར་སངས་རྒྱས་སོགས། ས་མཿཡཿཛཿཧཱུྃཿབྃཿཧོཿ ལག་པ་བསྣོལ་ཞིང་སེ་གོལ་བརྡབ། རོལ་ཆེན། མཆོད་རོལ། སྤོས་ཐུར་བསྡུ། གྲལ་དུ་འཁོད་ནས། བཅོམ་ལྡན་འདིར་ནི་སོགས། ཤྩཽ་ཀ་གཉིས། དེ་སྐབས་རྟེན་གྱི་དྲུང་དུ་མཆོད་པ་གསར་དུ་བཤམས། བསངས་སྦྱངས་ལ། སྟོང་པའི་ངང་ལས་སོགས་བྱིན་རླབས་གཞུང་བཞིན་མཆོག་གཙང་མ་སོགས། བཅོམ་ལྡན་དཔའ་བོ་སོགས་ཀྱིས་བསྟོད་ལ་དེ་ཚེ་མཆོད་དཔོན་གྱིས་མེ་ཏོག་བཀྱེ། ཐམས་ཅད་ཡར་བཞེངས་ལ་གཟན་ཟླུམ་ཁྱེར་བྱས་ལ་བཅོམ་ལྡན་འདས་དེ་བཞིན་གཤེགས་པ་སོགས། མཐར་རོལ་ཆེན་བཅས་མེ་ཏོག་འཐོར་ལ་ཚར་གསུམ་འདོན། དེ་ཚེ་མེ་ལོང་ནང་དུ། རྟེན་ཐམས་ཅད་ཤར་བཅུག་པ་ལ། གྲལ་ལ་འཁོད་ནས་མེ་ལོང་དུང་ཆོས་ནང་གི་དྲི་བཟང་གི་ཆུ་སློབ་དཔོན་མདུན་དུ་ཁྱེར་ནས། རྡོ་རྗེས་དྲི་ཡི་ཐིག་ལེ་གསུམ་བྱ། རྟེན་རྣམས་སྤྱི་བོའི་སོགས་འདོན། དར་དམར་སེར་གྱིས་མེ་ལོང་བཀབ་ནས་བཞག །ཨོཾ་བཛྲ་ཝསྟྲ་ཧཱུྃ། གྲུབ་ན་ཞི་བའི་སྦྱིན་སྲེག་བླུགས། དེ་ནས་ལག་མཆོད། ཚོགས་བྱིན་རླབས། ཚོགས་བཏང༌། ཚོགས་ཕུད་འདས་གཏོར་དྲུང་དུ་ཕུལ་ནས་གཏོར་བསྔོས་ཕྱག་བཞི་པ་མཚལ་མ་བཀྲ་ཤིས་བཅས་ཚོགས་དྲངས། ལྷག་མ་བསྡུས་ནས་ལྷག་མ་བཏང༌། རྗེས་ཆོག་མཆོད་པ་བྱིན་རླབས་མཆོད་བསྟོད། ཡིག་བརྒྱ། བཟོད་གསོལ་བཀྲ་ཤིས་བཅས་དཀྱུས་ལྟར་རོ། །སྒྲུབ་མཆོད་སྐབས་གྲོལ་ཉིན་བར་གཤེགས་བསྡུ་མི་ཉན།

གྲོལ་ཉིན་རྡུལ་ཚོན་གྱི་ཡེ་ཤེས་པ་སྐུ་གསུང་ཐུགས་རྟེན་ལ་བསྟིམ། དམ་ཚིག་པ་རང་ལ་བསྡུ་བ་སོགས་དང༌། ཕྱི་ནང་སྔ་བར་འཚོགས་ལ་བདེ་མཆོག་བདག་བསྐྱེད། བུམ་བསྐྱེད། འབྲུ་དྲི་ཡུངས་གསུམ་བྱིན་བརླབ་བྱ། མདུན་བསྐྱེད་ཕྱི་རོལ་པ། བདག་འཇུག་གི་སྐབས། གཟུགས་བརྙན་གསལ་བ་རྟེན་རྣམས་ནི་ཞེས་ཚིག་ཁ་བསྒྱུར་བ་ཚར་གསུམ། ཆོས་རྣམས་གཟུགས་བརྙན་བཅས་ཚར་ནས་སྦྱང་བ། ཁྲུས། རྟེན་བསྐྱེད། ཕེཾ། སྙིང་གར་སོགས། མ་ལུས་སེམས་ཅན་སོགས། བཅོམ་ལྡན་འདི་ནི་མཆོད་པ་བྱིན་རླབས། མཆོག་གཙང་མ། རྐང་བརྒྱད་བསྟོད་པ་སྔར་བཞིན། སྙན་གསན་ཕབ་ལ། རྟེན་དགབ་པ་རྒྱས་བཏབ་པ་སོགས་དོར་ནས་རྐང་བརྒྱད་བསྟོད་པའི་ཚེ་ལས་རྡོར་གྱིས་སྤོས་དང་མེ་ཏོག་བཀྱེ། ཐམས་ཅད་ཡར་བཞེངས་ནས་གཟན་ཟླུམ་ཁྱེར་བྱས་ནས་ལག་ཏུ་མེ་ཏོག་བཅས་ཐལ་མོ་སྦྱར་ལ། འདི་ལྟར་བཅོམ་ལྡན་འདས་སོགས་ནས་གསོལ་བར་མེ་ཏོག་འཐོར་ཞིང་མཆོད་རོལ་བཅས་ཚར་གསུམ་མཐར། བྱོན་ནས་ཀྱང༌། སོགས། གང་འདིར་སངས་རྒྱས་བཅོམ་ལྡན་སོགས། མཚམས་མཚམས་སུ་རོལ་མོ་དང་མེ་ཏོག་འཐོར། གྲལ་དུ་འཁོད་ནས། ཨོཾ་ན་མོ་བྷ་ག་སོགས། ཨོཾ་ཤྲི་བཛྲ་ཧེ་རུ་ཀ་སོགས་ནས། རཱུ་པི་ནི་ཡེའི་བར་བཟླས་པ་རྣམས་བཟླས། བཟླས་པའི་ཚེ་སེར་སྦྲེངས་ཀྱི་གྲབས་དང༌། ངོ་མཚར་ཆེན་པོ་སོགས་འདོན། དེ་ཚེ་མེ་ཏོག་བཀྱེ། ངོ་མཚར་ཆེན་པོ་ཚར་ནས། ཐམས་ཅད་ཡར་བཞེངས་ནས་ཛཿཧཱུྃ་བྃ་ཧོཿ ཡེ་ཤེས་པ་དང་དམ་ཚིག་དབྱེར་མེད་གྱུར་སོགས་ནས་རྣམ་དག་གོ། །རོལ་མོ་འབེབས་གཅིག་བྱས་ནས་སླར་སུམ་བརྡུང་དལ་རན་གྱིས་སེར་ཕྲེང་གཤར། ན་མོ་བུདྡྷ་ཡ་སོགས་བརྗོད་ཅིང་ཕྱག་ནས་གང་དགོས་སར་འཐོར། སྤོས་སྣ། སློབ་དཔོན། མེ་ཏོག་གི་སྣོད་བཅས་ཁྱེར། ཚུར་འཁོར་བ་དང༌། ཐམས་ཅད་རང་མལ་ནས་བཞེངས་ལ། ཕུན་སུམ་ཚོགས་པ་སོགས། གཞན་ཡང་བཀྲ་ཤིས་གང་རིགས་བརྗོད། མེ་ཏོག་འཐོར་ལ། མཐར་ཕྱོགས་བཅུའི་རྒྱལ་བ་སོགས་གྲལ་དུ་འཁོད་ནས། ཁར་སང་གི་མེ་ལོང་དེ་སློབ་དཔོན་མདུན་དུ་བཞག་ནས།

དབང་རྒྱས་པའམ། བསྡུ་ན། བཅོམ་ལྡན་ཡབ་ཀྱི་གོ་སོགས་བུམ་པའི་དབང་རྟེན་ལ་བསྐུར། རིན་ཆེན་འབྱུང་ལྡན་དབུ་རྒྱན་གྱུར་ཞེས་པའི་བར། རྟེན་གྱི་མེ་ལོང་དེ་ལ་དུང་ཆོས་ནང་གི་དྲི་བཟང་ཆུས་ཐིག་ལེ་བྱ་ཞིང༌། ཨོཾ་ཨཱཿཧཱུྃ། རྟེན་རྣམས་ཀྱི་སྤྱི་བོར་སོགས་འདོན། དེ་ནས་གསེར་གྱི་ཐུར་མས་སློབ་དཔོན་གྱིས་སྤྱན་དབྱེ་ཚུལ་བྱས་ལ། ཀུན་མཁྱེན་ཡེ་ཤེས་སྤྱན་ལྡན་སོགས་དང༌། ཤེས་བྱ་ཐམས་ཅད་གཟིགས་པའི་སོགས། སྐུ་ཞབས་ནས་སྤྱན་དབྱེ། ཞལ་ཕྱེ་སོགས་འོག་ནས་འབྱུང་བ་རྣམས་འདིར་བྱས་ན་རུང་ཡང༌། སྤྱན་དབྱེ་བྱས་པས་འཐུས་པ་ཡིན་གསུངས། སློབ་དཔོན་གྱིས་རྟེན་ལ་རྡོ་རྗེས་རེག་ཅིང༌། ཕྱོགས་བཅུ་ན་བཞུགས་པའི་སོགས་ནས་གྱུར། ཞེས་པའི་བར་བརྗོད། དེ་ནས་རྟེན་ཞལ་བསྒྱུར་ལ། མགོན་པོ་བསྐལ་པ་སོགས་དྲིལ་གསིལ་བཅས། བཅོམ་ལྡན་འཁོར་ལོ་སྡོམ་པའི་སོགས་བརྗོད། དེ་སྐབས་མཆོད་དཔོན་པས་རྟེན་གྱི་དྲུང་མཆོད་པ་ཆུ་བཞི་བཅས་ཆ་གཅིག་བཤམས། བསངས་སྦྱངས་བྱིན་རླབས་གཞུང་ལྟར་འཇིག་རྟེན་ཁམས་འདིར་སོགས། མཆོད་ཡོན། འཇིག་རྟེན་ཁམས་སོགས། ཞབས་བསིལ། ཨ་ཙ་མ་ནཾ། འཇིག་རྟེན། བསང་གཏོར། པྲོཀྵ་ན། འཇིག་རྟེན། ཞབས་བསིལ། པདྱཾ་སོགས་སྦྱར། དེ་འཕྲོས་གཞུང་ལྟར་མཐར་མཆོད་རོལ་བྱ། རྡོ་རྗེ་སེམས་དཔའ་བསྡུས་པ་ན་སོགས་གདངས་འཐེན། བདེ་བར་གཤེགས་པ་ཐམས་ཅད་སོགས། རིན་ཆེན་གདུགས་དང་སོགས། ཁ་དོག་མ། ཤབྡའི་བར་སྐབས་རྔ་རོལ་བཅས་ཀྱི་

མཚམས་རྒྱག ། དེ་ལས་གཞན་ཡང་སོགས་མཆོད་རོལ། སེམས་ཅན་རྣམས་ལ་བརྩེ་བ་སོགས། དྲིལ་གསིལ་དང་རོལ་མོ། དཀོན་མཆོག་རྗེས་དྲན་འདོན་ཞིང༌། བསྟོད་པའི་དྲིལ་གསིལ་འགེབ་གདངས་དང་བཅས་པས། གང་གི་དྲིན་སོགས་རོལ་མོ། དེ་ནས་མངའ་དབུལ་བའི་ཙཀླི་རྣམས་སྣོད་ནང་དུ་ནས་བླུགས་པའི་ནང་དུ་བཞག་པ། མཆོད་དཔོན་པས་ལག་ཏུ་རང་རང་ཚིག་དོན་ལྟར་གྱི་མ་ནོར་བར་འཛིན་ལ་རྟེན་གྱི་དྲུང་དུ་རིམ་བཞིན་དབུལ། མཎྜལ་བཟུང་ལ། ས་གཞི་སྤོས་ཆུ་སོགས། ཁྲུས་ཆལ་བཟུང་ལ་སྟོང་གསུམ་ཀུན་སོགས། ན་བཟའ་བཟུང་ལ་སྣ་ཚོགས་དབང་པོ་སོགས་དང༌། དེ་ནས་ཀྱང་གོ་རིམ་བཞིན་ཙཀླི་མ་ནོར་བར། མི་དབང་རིན་ཆེན་སོགས། ཐེག་མཆོག་བླ་བྲེ་སོགས། ལྷ་མི་དབང་པོ་སོགས། གཟུགས་སྒྲ་དྲི་རོ་སོགས། ལྔ་ཕྲག་ལྔ། རྒྱལ་བ་མགོན་པོ་སོགས། རིན་ཆེན་དུ་མའི་སོགས་མཆོད་རོལ། དེ་ནས་མངའ་དབུལ་རྣམས་རིམ་བཞིན། ཉེ་རིང་མི་མངའ་སོགས་དང༌། རོལ་མོ། འདི་ཕྱིན་ཀུན་ལ་མཚམས་སུ་རོལ་མོ་དགོས། རྒྱལ་བའི་དབུ་སྐྲ་སོགས། བདེ་གཤེགས་སྡུག་བསྔལ་སོགས། སྲོག་ཤིང་སོགས་ནས་གདན་གྱི་བར་མཆོད་རྟེན་གྱི་མངའ་དབུལ་ཕུལ། རིན་ཆེན་དུ་མ་སོགས་གླེགས་བམ་ནང་གླེགས་ཐག་བར་གྱི་མངའ་དབུལ་ཕུལ། རོལ་མོ། དེ་ནས་ལག་མཆོད་ཚོགས་བྱིན་རླབས། ཚོགས། དེ་ལྟར་འབད་བར་འདོན་ལ། དེ་ནས་འོ་ཐུག་སྒྲུབ་པ་ནི། སྦྱིན་སྲེག་ཐབ་ནང་དུ། ལྕགས་སྒྱེད་ཀྱི་སྟེང་རྫ་སོ་མ་དཀར་རྩི་བྱུགས་ལ་བཀྲ་ཤིས་རྟགས་བརྒྱད་བྲིས་པ་བཙུགས་ལ། ནང་དུ་འོ་མ། འབྲས་བླུག །ཀ་ར་དང་སྦྲང་བཏབ་ལ། དགེ་སློང་ཞིག་གིས་ཞྭ་ཁྲ་ཆོས་གོས་གྱོན་ནས་བསྐོལ། སྦྱིན་སྲེག་ཚར་ནས་རྩ་རིའི་བཟའ་བ་ལ་སོགས་ཕུད་དང༌། འོ་ཐུག་བྲན་ནས། ན་མཿསརྦ་སོགས། ཚར་གཅིག །ཞལ་ཟས་རོ་བརྒྱ་སོགས། ཞལ་ཟས་རྟེན་གྱི་དྲུང་དུ་ཕུལ། རོལ་མོ། དེ་ནས་འོ་ཐུག་དྲངས། དེ་ནས་རྟེན་ལ་གཟུངས་ཐག་བཏགས་ནས། ན་མ་བུདྡྷ་ཡཱ་སོགས། ཡེ་དྷརྨ་སོགས་ཉེར་གཅིག །སུ་པྲ་ཏིཥྛ་སོགས་ཉེར་གཅིག །ཨོཾ་ཧཱུྃ་ཏྲཱྃ་སོགས་ཉེར་གཅིག་རེ་བཟླས།

བཀྲ་ཤིས་ཁ་ཤས་བརྗོད། མེ་ཏོག་འཐོར། དེ་ནས་བདེ་མཆོག་གི་འདས་གཏོར། གཏོར་བསྔོས་འབུལ། ཕྱག་བཞི་པ་གཞུང་ལྟར་འདོན། མཚལ་མ་མངོན་རྟོགས་སྤྱན་འདྲེན་སོགས་བཀྲ་ཤིས་བར་དཀྱུས་ལྟར། དེ་ནས་ཚོགས་ལ་ལོངས་སྤྱོད། ལྷག་མ་རྗེས་ཆོག་བཀྲ་ཤིས་བཅས་རྣམས་ནུབ་སྔ་མ་བཞིན་བྱས་ལ། ཆོས་སྐྱོང་གི་རྟེན་གཏོར་དེ་སློབ་དཔོན་གྱི་དྲུང་དུ་བཏེགས་ལ། ཆོས་སྐྱོང་བའི་སོགས་བརྗོད་ནས་རོལ་ཆེན་བཅས་རྟེན་གྱི་དྲུང་དུ་མར་ཞལ་གྱུ། གྲོལ་ཉིན་མཚལ་མ་དང་བཀྲ་ཤིས་ཚར་ནས་ཆོས་སྐྱོང་བསྒོ་བ་སོགས་ནས་གཞུང་བཞིན་བྱ། དེ་སྐབས་རྟེན་གྱི་དྲུང་དུ་མཆོད་པ་གསར་བཤམས་མེ་ཏོག་དམ་པ་སོགས་ཤོ་ལོ་ཀ་གསུམ། རོལ་མོ་བྱ། ཡིག་བརྒྱ་ཚར་གསུམ། རྫོགས་སངས་རྒྱས་དང་དེ་ཡི་སྲས་སོགས་ཚར་གསུམ། དེ་ནས་ཡོན་བདག་བོས་ལ། ཁྱོད་ཀྱིས་ང་ལ་གང་གསོལ་སོགས། རྡོ་རྗེ་ལག་ཏུ་གཏད། དེ་ནས་ཡོན་བདག་ཀུན་གྲལ་དུ་འཁོད་ནས། མེ་ལོང་ལས་རྡོར་གྱི་ལག་པ་དར་སོགས་རྟེན་ཁེབས་ཀྱི་དགབ་པས་འཛིན་ལ། དབུ་མཛད་པས་སྔོན་ཡང་དག་པར་སོགས་ནས་དཀྱུས་ལྟར་རོ། །མཚམས་སུ་རོལ་མོ། དང་པོ་རྫས་དེ་རྟེན་གྱི་དྲུང་དུ་འབུལ་ཚུལ། དེ་ནས་སློབ་དཔོན་གྱིས་རེག །དེ་ནས་ཡོན་བདག་གིས་རེག་ལ་སྦྱིན་བདག་གི་མདུན་སྟེགས་ཀྱི་ཁར་བཞག་པའམ། རྟེན་གྱི་དྲུང་གང་བདེར་བཞག་ནའང་ཆོག །ཀུན་ལ་འགྲེ། བཀྲ་ཤིས་གང་ཞིག །ལྷ་རྫས་ལས་བྱས་སོགས། དེ་རྣམས་ཐམས་ཅད་ལ་བར་བར་དུ་མཆོད་རོལ། དེ་ནས་ཚོགས་ལ་རོལ་ནས་བཀྲ་ཤིས་ནི། སྟོན་མཆོག་དམ་པ་དང༌། དུས་གསུམ་སངས་རྒྱས་སོགས། བཀྲ་ཤིས་བཀའ་རྒྱ་མ་བརྗོད། བདེན་གྲུབ་མ་གྱེར། ལྷག་མ་བཏང༌། རྗེས་ཆོག་བཀྲ་ཤིས་བཅས་གཞུང་ལྟར་བྱས་པས་འགྲུབ་པ་ཡིན། །བུམ་པའི་ནང་དུ་བླུག་རྒྱུ་དྲི་བཟང་གི་ཆུ། རིན་པོ་ཆེའི་སྣོད་ཀྱི་ནང་དུ། སུག་སྨེལ། ཤིང་ཚྭ། སྤང་སྤོས། བ་ལེ་ཀ །ཙན་དན་དཀར་དམར་རྣམས་ཐུམ་པོ་བཅིངས། ཆུ་གཙང་ནི་བྲེ་ཕྱེད་བརྒྱད་བསྐོལ་བའི་གཞི་གསུམ་དུ་བསྡུས་པའི་ཆུ་ཡིན།

དེ་ལྟར་མ་གྲུབ་ན་གུར་གུམ་སྦྱར། ཁྲུས་ཆལ་ནི། འོ་ཞོ་མར་སྦྲང་ཀ་ར་སྟེ་བདུད་རྩི་ལྔའོ། བ་དམར་ཟལ་གྱི་འོ་མ། ཞོ། མར། ལྕི་བ། གཅིན་ལྔ་ནི་བ་བྱུང་ལྔའོ། །དྲི་བཟང་ཀྱུ་རུ་རའི་ཕྱེ་མ་སོགས། དུར་ཝའི་སྤིར་ནི་དུར་བ་ཆུན་པོའོ། །ལར་རབ་གནས་གོང་བཤད་དེ་ཀ་ནི་ཉིན་གྲངས་སོགས་བྱ་བའི་འདོན་ལུགས་ལ། དེ་ལས་བསྡུས་པ་དངོས་སྟ་སྦྲེལ་མ་སོགས་ཉིན་གཅིག་གིས་ཚར་བ་བྱེད་ན། དང་པོ་ཡོ་བྱད་སོགས་བཤམས་པ་ནས་སྙན་གསན་དབབ་པ་ཡན་སྟ་གོན་སྐབས་ལྟར་དཀྱུས་བཞིན་བྱས་ལ། རྒྱས་གདབ་པ་དང་རྟེན་དགབ་པ་དོར་བས། དངོས་གཞི་དྲུག་གི་དང་པོ་ནས་བཟུང་འདི་ལྟར་སོགས་ནས། རྟེན་ཞལ་བསྒྱུར་བའི་ནང་གི། མཆོད་པ་ཤབྡའི་བར། དེ་ནས་ཇི་ལྟར་འཇམ་དབྱངས་ལ་སོགས་པས་མཆོད། བསྟོད་པ་ནི། དཀོན་མཆོག་སྤྱི་བསྟོད། སེམས་བརྩེ་མ་དང་དཀོན་མཆོག་རྗེས་དྲན་ཙམ་གྱི་རྗེས། ཆོ་གའི་གཞུང་གང་ཡིན་དེ་ཉིད་དང་དཀྱིལ་འཁོར་པ་ལ་སོགས་པའི་གཏོར་མ་སོ་སོའི་ཆོ་གས་འབུལ་ཞིང༌། དེ་ནས་ཆོས་སྐྱོང་བགོ་བ་སོགས་རབ་གནས་དང་དཀྱིལ་འཁོར་གྱི་རྗེས་ཆོག་རྣམས་གོང་བཤད་དང་འདྲ་བ་ཡིན། སྙན་གསན་དབབ་པའི་སྐབས་ནང་པར་ཞེས་པ་ལ་ད་ལྟ་ཞེས་འདོན་པ་བསྒྱུར། རབ་གནས་ཀྱི་ཆོ་གའི་འདོན་འགྲིགས་ཕྱག་ལེན་དང་བཅས་པ་འདི། རྗེ་ཉིད་ཀྱི་ཕྱག་ལེན་དང་ཞལ་ཁྲིད་ཇི་ལྟ་བ་བཞིན་བྲིས་པ་ཡིན། བཀྲ་ཤིས་དཔལ་འབར་འཛམ་གླིང་རྒྱན་དུ་ཤོག །སརྦ་མངྒ་ལམ།། །། ༈ གུ་རུ་རྡོ་རྗེ་གྲོ་ལོད་ཀྱི་ཟློག་མདོས་སྐབས་ཌཱ་དྲིལ་ཕྱག་རྒྱུན་ཟིན་ཐོ་ཡོད། ཉིན་དང་པོ། དཀར་གཏོར་ཧཱུྃ་སྟེང་གི་ལྷ་སོགས་ཤྩཽ་ཀ་རེའི་མཚམས་དྲིལ་གསིལ། ཨ་ལ་ལ་དྲིལ་གསིལ་དང་བཅས་སིལ་སྙན་འུར་བརྡུང་སྐབས་ཌཱ་དྲིལ། རྐང་དུང་མེད། བགེགས་གཏོར་ན་མོ་དཀོན་མཆོག་ལ་འགུགས་པའི་རྒྱ་དང་དྲིལ་གསིལ་བཅས་ལན་གསུམ། ཉོན་ཅིག་སོགས་གོང་ལྟར་དྲིལ་གསིལ། སརྦ་བི་གྷནྣ་དྲིལ་གསིལ་རོལ་མོ་འུར་བརྡུང་བར་བཀྲོལ། རྐང་དུང་རོལ་མོ་འུར་བརྡུང་སྔོན་མ་དང་རྗེས་མ་ལ་འབུད།

མཁའ་ལྟར་དག་གྱུར་ཅིག་མཐར་ཌཱ་དྲིལ། བྱིན་འབེབས་སྐྱེ་མེད་ཆོས་དབྱིངས་བཞི་མཚམས་དྲིལ་གསིལ། སིདྡྷི་ཛཿཧཱུྃ་མཐར་ཌཱ་དྲིལ། སྔོན་བསྐལ་མའི་འགོར་ཌཱ་དྲིལ། སྔོན་བསྐལ་ཚར་གསུམ་དང༌། གནས་མཆོག་འདི་རུ་སོགས། ཆོས་དབྱིངས་བདེ་ཆེན་སོགས་ལའང་བཞི་མཚམས་དྲིལ་གསིལ། སྔགས་ལ་དྲིལ་གསིལ་དང་མཐར་རོལ་མོ་ཌཱ་དྲིལ། གྲོ་ལོད་སྤྱན་འདྲེན་སྔགས་དྲིལ་གསིལ་དང་རོལ་མོ་ཌཱ་དྲིལ། སྔགས་ལ་དྲིལ་བསིལ་དང་རོལ་མོ་ཌཱ་དྲིལ། གོང་འོག་ཐམས་ཅད་ཀྱི་བསྙེན་པ་རྣམས་ཀྱི་འགོར་རོལ་མོ་འུར་བརྡུང་སྐབས་རྐང་དུང་མི་དགོས་པར་ཁྱད་པར་ཡིན། མཁའ་འགྲོའི་སྤྱན་འདྲེན་སྔོན་མར་སྔགས་དྲིལ་གསིལ་དང་རོལ་མོ་ཌཱ་དྲིལ། སྤྱན་འདྲེན་གཉིས་པ་ཡང་དེ་མཚུངས། སྤྱན་འདྲེན་གསུམ་པར་ཡང་དེ་བཞིན། ཚོགས་ཀྱི་ནང་བླ་མ་ཡི་དམ་ནས་དཔོན་སློབ་དང་ལས་རྡོར་གཉིས་ཀས་རྡོར་དྲིལ་དང་འགུགས་པའི་རྒྱ་དྲིལ་གསིལ་འུར་བརྡུང་གསུམ་ཀ་དགོས། ད་ནི་སྣང་སྲིད་བཞི་མཚམས་དྲིལ་གསིལ་སྟངས་སྟབས་དང་བཅས། གདངས་འཐེན་སྐབས་ཀུན་བཟང་ཀློང་ཟེར་བའི་རོལ་མོ་ལྟེ་སྐོར་སྐབས། རྔ་གདངས་དང་བསྟུན་པའི་ཐིང་བརྡུང་དགོས། མཐར་སྔགས་དྲིལ་གསིལ་བཅས། ཞལ་བསྟབ་རྣམས་ལའང་བཞི་མཚམས་དྲིལ་གསིལ། མཐར་རོལ་མོ་དང་དྲིལ་གསིལ། ལས་མགོན་སྤྱན་འདྲེན་སྔགས་ལ་དྲིལ་གསིལ་དང་གཡབ་དར་གཡུགས། རོལ་མོ་དང་བསྟུན་ཌཱ་དྲིལ། བསྐུལ་ལོ་འབོད་ཀྱི་མཐར་མ་ཧཱ་ཀཱ་ལ་སོགས་ཌཱ་དྲིལ། ཛམ་སེར་ཕྱིན་རྐང་དུང་མི་དགོས། ཤབྡ་ལ་དྲིལ་གསིལ། ཚེ་འགུགས་དང༌། བཀྲ་ཤིས་ལ་ཤྩཽ་ཀ་རེའི་མཚམས་དྲིལ་གསིལ། དབྱངས་གསལ་ཡིག་བརྒྱ་ལ་དྲིལ་གསིལ། ཡེ་ཤེས་ལྷ་ཚོགས་མཐར་ཌཱ་དྲིལ། མ་མགོན་གཏོར་བསྔོས་ལ། རོལ་མོ་རྡུལ་སྤྲུགས་གསུམ་ལ་དྲིལ་གསིལ། དེ་ནས་རོལ་ཆེན་ཌཱ་དྲིལ། ཨ་ལས་ཐོད་པ་ཧཱུྃ་ཡིག་འདོན་ན་ཌཱ་དྲིལ། བདེར་གཤེགས་འདུས་པ་སོགས་དང་ཁོར་ཡུག་བཅས་པའི་མཐར་དྲིལ་གསིལ་གཉིས། ཤབྡ་ལ་དྲིལ་གསིལ། ཞིང་སྐྱོང་ཆེན་པོ་བཞི་མཚམས་དྲིལ་གསིལ།

གསོལ་ཀ་ནང་རྔ་འུར་དང༌། མཚམས་རྒྱག་རྣམས་དང་བསྟུན་པའི་ཌཱ་དྲིལ། སྐོང་བར་ཌཱ་དྲིལ། བཀུག་གཞུག་དྲིལ་གསིལ་དང་རྦད་སྔགས་ཞབས་དྲིལ་གསིལ་བཅས། ཉིན་བཞིན་འདོན་ལུགས་ལའང་སྔ་མ་དང་འདྲ་ཞིང༌། ཀུན་བཟང་ནང༌། སྔགས་ལ་དྲིལ་གསིལ་དང་རོལ་མོ་ཌཱ་དྲིལ། འཁོར་འདས་ཡེ་སྟོང་མཐར་སྔགས་དྲིལ་གསིལ་དང་རོལ་མོ་ཌཱ་དྲིལ། རྩ་གསུམ་གཞན་རྣམས་ཀྱང་སྔ་མ་དང་མཚུངས། ཟློག་པའི་འགོར་རྐང་དུང་བཞི་འབུད། དེ་ནས་རོལ་ཆེན་བཅས། ཟླ་གམ་དམར་ནག་མཐའི་སྔགས་ལ་དྲིལ་གསིལ་དང་རོལ་མོ་ཌཱ་དྲིལ། གསོལ་ལོ་མཆོད་དོ་སྣང་སྲིད་ལྷ་འདྲེའི་མཐར་རོལ་མོ་དང་དྲིལ་གསིལ་རྐྱང་པ། འགུག་གཞུག་གསུམ་ལ་དྲིལ་གསིལ། ཕུར་བསྐྱེད་སྔགས་ལ་དྲིལ་གསིལ། རྡོར་དྲིལ་འཛིན་བཞིན་ལྷ་དབྱེའི་མཐར་དྲིལ་གསིལ། འོ་དམ་ཉམས་རུ་ཏྲ་སོགས་ཕུར་གདབ་བཞི་མཚམས་དྲིལ་གསིལ། ལིངྒ་བསྒྲལ། གནས་སྤར་ཕཊ་རྣམས་ལ་དྲིལ་གསིལ། ཞལ་བསྟབ་ལའང་བཞི་མཚམས་དྲིལ་གསིལ། མཐར་རོལ་མོ་དང་དྲིལ་གསིལ། ཚར་གྲངས་གསོག་དུས་རོལ་མོ་རྐང་དུང་མཉམ་པ་ལས་ཟུར་དུ་མི་དགོས། ལས་མགོན་གཏོར་རྦད་ཚར་རྗེས་མའི་རོལ་ཆེན་འུར་བརྡུང་སྔོན་མ་དང་རྗེས་མ་ལ་རྐང་དུང་འབུད་ལུགས་དེ་ལྟར་དགོས། གཏོར་རྒྱག་ཉིན། གསེར་སྐྱེམས་རོལ་མོ་འབེབས་གཉིས་མར་དྲིལ་གསིལ་དེ་མཚུངས། སྐོང་བའི་ཐ་ཚིག་རྣམས་ལ་བཞི་མཚམས་དྲིལ་གསིལ་དང༌། རོལ་མོ་འུར་རྡུང་ལ་དྲིལ་གསིལ། ཞལ་ཆེམས་ལས་འགྱེད་མཐར་རོལ་མོ་དྲིལ་གསིལ། བསྐུལ་ལོ་རྦད་མཐར་རོལ་མོ་དྲིལ་གསིལ། སེར་སྦྲེངས་བྱས་ན་གཡབ་དར་གཡབ། དྲིལ་གསིལ་དང་ཡི་དམ་མགོན་པོའི་སྔགས་རྣམས་འདོན་བཞིན་འགྲོ། དེ་ནས་དགུག་གཞུག་དང་གསེར་སྐྱེམས་ཟོར་འཕེན་རྣམས་རོལ་མོ་དང་བསྟུན་པའི་དྲིལ་གསིལ་བྱ། གཏོར་བྲོ་དང༌། རྒྱལ་དབྱངས་རོལ་མོ་དང་བསྟུན་དྲིལ་གསིལ་གང་འོས། དངོས་གྲུབ་ལེན་དབང་བླ་མ་རིག་འཛིན་ཐོག་མཐར་རོལ་མོ་ཌཱ་དྲིལ། བར་མཚམས་སྔགས་རྣམས་ལའང་དྲིལ་གསིལ་བཅས། མེ་ཧོམ་སྐབས་རང་རིག་རྡོ་རྗེ་གྲོ་ལོད་མཐར།

རོལ་མོ་ཌཱ་དྲིལ། སྤྱན་འདྲེན་སྔགས་དྲིལ་གསིལ་དང་རོལ་མོ་ཌཱ་དྲིལ། བཀུག་གཞུག་དང་ཞལ་ཕྱེའི་མཐར་ཡང་རོལ་མོ་དྲིལ་གསིལ། ལས་མགོན་སྤྱན་འདྲེན་སྔ་རྗེས་གཉིས་ལ་ཌཱ་དྲིལ། ཞལ་ཕྱེའི་མཐའ་ཡང་དྲིལ་གསིལ། ཡས་ཟོར་སྐབས་མདོས་བསྐྱེད་སྣང་སྲིད་འཁོར་འདས་མཐའི་སྔགས་རྣམས་དྲིལ་གསིལ་དང༌། རོལ་མོ་ཌཱ་དྲིལ་བཀུག་བཞུག་རྣམས་དང་ཞལ་བསྟབ་རྣམས་ལ་དྲིལ་གསིལ་རེ། མ་ཧཱ་ཀཱ་ལའི་སྤྱན་འདྲེན་སྔགས་ཀྱི་སྐབས་དྲིལ་གསིལ་དང༌། གཡབ་དར་གཡབ་རྒྱུ་སྔགས་བརྒྱ་རྩ་འདོན་རིང་ལ་དགོས། དེ་ཕྱིན་མི་དགོས། ཐལ་བརྡེབ་གང་དགོས་ཐམས་ཅད་ལ་བྱའོ། །གྲོལ་ཉིན་མདོས་སྒོ་དབྱེའི་མཐར་དྲིལ་གསིལ། གཞན་རྣམས་ཐམས་ཅད་ཟློག་པའི་སྐབས་དང་འདྲའོ། །ཞེས་སྔོན་གྱི་ཕྱག་ལེན་མཐོང་བ་བརྒྱུད་པ་ལས་བྱུང་བའི་དེ་ཚུལ་མ་ནོར་བར་རྩ་གསུམ་དགྱེས་པའི་རོལ་མོར་འགྱུར་བས། ཀུན་ནས་ངེས་པར་ཞུ། སརྦ་མངྒ་ལཾ།། །། ༈ ཚེས་བཅུ་ལེའུ་བརྒྱད་མའི་ཌཱ་དྲིལ་བཀྲོལ་ལུགས་ཕྱག་ལེན་ཐོ་ཡོད། ས་བདག་ལྷ་ཀླུའི་མཐར་དྲིལ་གསིལ་རེ་དང༌། རྗེས་མར་བྷཱུ་མི་པ་ཏི་སྦྲེལ་མའི་དྲིལ་གསིལ་རོལ་མོ་འུར་བརྡུང་ནས་དྲིལ་བུ་བཞག །མཆོད་སྔགས་ཤབྡ་ལ་ཌཱ་དྲིལ། སྤྱན་འདྲེན་བཛྲ་གུ་རུའི་ཛབ་དབྱངས་གསུམ་མཐར་རོལ་མོ་འབེབས་དང་བསྟུན་ཌཱ་དྲིལ། མཆོད་སྔགས་ཤབྡ་ལ་ཌཱ་དྲིལ། ཚོགས་དང་པོ་བར་པ་གཉིས་གདངས་མི་འཐེན་དུས་སོ་སོའི་མཐར་ཌཱ་དྲིལ་བྱ། ཚོགས་ཐ་མར་འགུག་གཞུག་ལ་སློབ་དཔོན་དང་ལས་རྡོར་བཅས་པས་དྲིལ་གསིལ་དང༌། ཆེ་མཆོག་པདྨ་ཚིག་གཉིས་མཚམས་དྲིལ་གསིལ། སྔགས་མཐར་དྲིལ་གསིལ་བཅས། དུར་ཁྲོད་གསང་བ་མཆོག་ཌཱ་རུ་དབུ་མཛད་ཀྱིས་བཀྲོལ་བས་འཐུས་ཤིང༌། མགོན་པོའི་གཏོར་བསྔོས་སྐབས་སྤྱན་འདྲེན་ཌཱ་དྲིལ། གསང་སྔགས་ནང་གཏོར་མཐའི་དྲིལ་གསིལ་རྣམས་དང༌། མ་ནིང་སྤྱན་འདྲེན་ལ་ཌཱ་དྲིལ་མཆོད་སྔགས་ཤབྡ་ལ་དྲིལ་གསིལ། ཞིང་སྐྱོང་སྤྱན་འདྲེན་རོལ་མོ་འབེབས་གཉིས་དང་བསྟུན་པའི་ཌཱ་དྲིལ།

བདུད་དམག་སྟོང་སྡེའི་མཐར་ཡང་ཌཱ་དྲིལ། མགོན་པོའི་སྐོང་བ་ཌཱ་དྲིལ། ཞིང་སྐྱོང་སྐོང་བ་ཌཱ་དྲིལ། དགུག་གཞུག་ལན་ལྔར་དྲིལ་གསིལ། སྔགས་རྣམས་ལ་དྲིལ་གསིལ། བཀྲ་ཤིས་ཚིག་བཞི་མཚམས་དྲིལ་གསིལ་རེ་དང་མཐར་ཌཱ་དྲིལ་བྱའོ། །དེ་ལྟར་ཕྱག་རྒྱུན་མ་འཕྱུག་པ་ལས་གཡས་ཆུང་ཅི་བྱུང་མི་མཛད་པར་ཞུ།། །། ༈ དཔལ་ཡེ་ཤེས་མགོན་པོའི་དགུ་གཏོར་ཆེན་མོའི་སྐབས་ཀྱི་ཌཱ་དྲིལ་ཟིན་ཐོ་བཞུགས། །ཐོག་མར་ཡི་དམ་ཕག་མོའི་སྐབས་ཌཱ་དྲིལ་མཐོང་རྒྱུན་སྤྱི་འགྲོ་རོལ་མོ་དང་བསྟུན་ཅིང༌། ཚོགས་ཞིང་སྤྱན་འདྲེན། བཞུགས་གསོལ་ཕྱག་འཚལ་རྣམས་ལ་དྲིལ་གསིལ་དང༌། ཕྱག་རྒྱ་དམིགས་བསལ་ནང་མཆོད་གཡོན་པའི་མཐེབ་སྲིན་གྱིས་འཐོར་ཞིང༌། རྡོར་དྲིལ་འཛིན་བཞིན་འཁྱུད་རྒྱ་མཐར་སེ་གོལ། མགོན་པོའི་སྲུང་འཁོར་ནང་གི་འགུག་གཞུག་འདིས་མཚོན་བདེན་སྟོབས་བརྗོད་ས་གར་ཡོད་ལ་དྲིལ་གསིལ་རིགས་འགྲེའོ། །མངོན་རྟོགས་ནས་སྤྱན་འདྲེན་རོལ་མོ་རྡུལ་སྤྲུགས་གསུམ་ལ་དྲིལ་གསིལ་བཅས་དེ་ནས་ཌཱ་དྲིལ། མཆོད་པ་བྱིན་རླབས་མཐར་ཌཱ་དྲིལ། གསང་སྔགས་ནང་གཏོར་མཐའི་བདེར་གཤེགས་འདུས་པའི་དང༌། ཁོར་ཡུག་བཅས་པའི་སྔགས་ལ་དྲིལ་གསིལ། །ཤབྡ་ལའང་དྲིལ་གསིལ། ཞིང་སྐྱོང་ཆེན་པོ་ཚིག་བཞི་མཚམས་དྲིལ་གསིལ། སྔགས་བདག་ནང་ཤབྡ་དྲིལ་གསིལ། མཁར་ནག་ཤབྡ་དྲིལ་གསིལ། གསོལ་ཀ་དང༌། སྐོང་བ་རོལ་མོ་དང་བསྟུན་ཌཱ་དྲིལ། སྟོང་པའི་ངང་ལས་མཆོད་པའི་རྫས་སོགས་དང༌། རང་གི་ཐུགས་ཀ་སོགས་བསྒྲལ་ལས་སྐབས་སློབ་དཔོན་རྐྱང་པས་རོལ་མོ་འབེབས་རྣམས་ལ་དྲིལ་གསིལ། ཐམས་ཅད་གཟིགས་དང༌། སྲས་མཆོག་རིགས་ཞལ་བསྟབ་རྣམས་ལ་ཚིག་བཞི་མཚམས་དྲིལ་གསིལ། འགུག་གཞུག་སྐབས་བླ་མ་ཐམས་ཅད་ནས་དྲིལ་གསིལ་དགོས། ལྷག་མའི་མཐར་རོལ་མོ་ཌཱ་དྲིལ་བཅས། འཕར་མ་རྒྱས་པ་འདོན་ཉིན་ཁྱད་པར་ནི། སྐབས་གསུམ་གྲོང་སྔགས་མཐར་རོལ་མོ་སུམ་བརྡུང་དེ་བསྟུན་ཌཱ་དྲིལ། ཞིང་སྐྱོང་ཆེན་པོའི་ཚིག་ཐམས་ཅད་དྲིལ་གསིལ་ཆེ་ཆུང་ཅན་བྱ།

ལྷ་མོའི་གསོལ་ཀ་ལའང་ཌཱ་དྲིལ། ཕག་མོའི་ཚོགས་ལ་དྲིལ་གསིལ་རྣམས་དང༌། རོལ་མོ་ཌཱ་དྲིལ། ལྷག་གདངས་སྐབས་ཐོག་མཐར་རོལ་མོ་དགུ་བ རྡུང་བཞིན་པའི་ཌཱ་དྲིལ་དང་བར་མཚམས་ལ་རྔ་ཚིག་ལྟར་ཌཱ་དྲིལ། མཆོད་སྔགས་མཐར་ཌཱ་དྲིལ། བསྟོད་པར་བཞི་མཚམས་དྲིལ་གསིལ། ཡིག་བརྒྱ་ལ་དྲིལ་གསིལ། བཀྲ་ཤིས་ལ་དྲིལ་གསིལ་མཐར་ཌཱ་དྲིལ་བཅས་བྱའོ། །དེ་ལྟར་སྔར་གྱི་ཕྱག་ལེན་མཐོང་བ་བརྒྱུད་པ་འདི་བཞིན་ཉམས་སུ་བསྟར་བ་ལས། སྔགས་བོན་གྲོང་ཆོག་མཁན་གྱི་སྤྱོད་འགྲོས་ནམ་ཡང་མི་འཚལ་ལོ། །ཤུ་བྷཾ།། །། ༈ ཀར་གླིང་ཞི་ཁྲོ་ཚོགས་སྐབས་ཌཱ་དྲིལ་ཟིན་ཐོ་ལ། དང་པོ་དཀར་གཏོར་ལམ་ཤབྡ་ལ་ཌཱ་དྲིལ། ལྷ་ཀླུ་སོགས་ཚིག་བཞི་མཚམས་དྲིལ་གསིལ་དང༌། མཐར་ཌཱ་དྲིལ་བྱ། འགུགས་པའི་རྒྱ་དང་བཅས། ཕྱོགས་བཞི་མཚམས་བརྒྱད་ནས་ཊཱ་ཀི་ཧཱུྃ་ཛ་དྲིལ་གསིལ། ཤབྡ་ཌཱ་དྲིལ། ཉོན་ཅིག་སོགས་བཞི་མཚམས་དྲིལ་གསིལ། མཐར་དྲིལ་གསིལ་རོལ་མོ་འབེབས་དང་བསྟུན་པར་བྱ། མཆོད་པ་བྱིན་རླབས་ཤབྡ་ལ་ཌཱ་དྲིལ། སྤྱན་འདྲེན་སྐབས་རོལ་ཆེན་རྔ་ཚིག་རྣམས་དང་བསྒྲིག་ནས་ཌཱ་དྲིལ་དེར་མཐུན་དགོས་པ་ཁྱད་པར་དང༌། གཤེགས་སུ་གསོལ་གྱི་མཐར་ཡང་ཌཱ་དྲིལ། སྡེ་བདུན་ནང་ཁྲམ་ལྟར་བསྐྱེད་ལ་ཌཱ་དྲིལ། བཤགས་བའི་མཐར་ག་ན་ཙཀྲ་སོགས་ལ་ཌཱ་དྲིལ། ཚོགས་ཀྱི་འགུག་གཞུག་ལ་དྲིལ་གསིལ་དང༌། ཆོས་སྐུ་ཞི་བ་དང༌། བླ་མ་ཀུན་བཟང་སོགས་ཚིག་གསུམ་མཚམས་དྲིལ་གསིལ་དང༌། རོལ་ཞབས་དྲིལ་གསིལ། ཞི་སྐོང་རྣམ་ཤེས་ཕུང་པོ་སོགས་ལེ་ཚན་རྣམས་ཀྱང་མཐར་ཌཱ་དྲིལ། དྲག་སྐོང་མཐར་མཆོད་རོལ་དང་བསྟུན་པའི་ཌཱ་དྲིལ། ཕུར་པ་གདེངས་མཐར་རོལ་མོ་འབེབས་བསྟུན་ཌཱ་དྲིལ་བྱ། གནས་འདྲེན་སྐབས་འགུགས་པའི་རྒྱ་དང་བཅས། བདེན་སྟོབས་གསུམ་མཐར་དྲིལ་གསིལ། སངས་རྒྱས་མཐུ་སྟོབས་ནས་འགུགས་པའི་རྒྱ་བཅས་བཛྲ་ས་ཏྭ་སོགས་དྲིལ་གསིལ། གནས་སྤར་གྱི་དྲིལ་གསིལ། གཞན་དུ་དེངས་མཐར་དྲིལ་གསིལ། རང་ཉིད་ལྷ་ཡི་བཞི་མཚམས་དྲིལ་གསིལ་དང་མཐར་དྲིལ་གསིལ།

ཁྲུས་དང་དུག་བཅོམ་བཞི་མཚམས་དྲིལ་གསིལ་དང༌། སྔགས་རྣམས་ལའང་དྲིལ་གསིལ། བྱང་ཕྱག་སྐབས་ཀྱང་དྲིལ་གསིལ། གཏོར་མ་ཕྱིར་ཕུལ་སྐབས་དྲིལ་གསིལ། དུག་བཅོམ་ཁྲུས་དང་ས་བཅད་རྣམས་སོ་སོའི་སྔགས་ལ་དྲིལ་གསིལ། བུམ་དབང་སོགས་ལའང་མཚམས་སུ་དྲིལ་གསིལ། ཟས་བསྔོ་བའི་མཐའ་དྲིལ་གསིལ། གསུར་མཆོད་སྐབས་ཌཱ་དྲིལ། ཏིང་འཛིན་ཤུགས་དང་བྱང་བསྲེག་ལམ་སྟོན་སོགས་ལའང་ཚིག་བཞི་མཚམས་དྲིལ་གསིལ། ཕཊ་ནས་མཆོད་རོལ་ཌཱ་དྲིལ། ལྷག་མ་བར་མཚམས་འགུག་གཞུག་སྐབས་དྲིལ་གསིལ། བཀྲ་ཤིས་ཚིག་གཉིས་མཚམས་དྲིལ་གསིལ་དང་མཐར་ཌཱ་དྲིལ་བྱའོ། །དེ་ལྟར་ཕྱག་རྒྱུན་མཐོང་རྒྱུན་བཞིན་བཀོད་པ་སོར་གནས་པ་ཞིག་ལས་གང་མོས་བྱུང་རྒྱལ་གྱི་སྤྱོད་པ་མི་རིགས་པ་ངེས་པར་ཞུ། སརྦ་མདྒ་ལམ།། །། ༈ པདྨ་བཛྲ་གྱི་ཌཱ་དྲིལ་ལ། ཉིན་དང་པོ་ཐིག་གདབ་དང་རྡུལ་ཚོན་བྱིན་རླབས་མཐར་ཌཱ་དྲིལ། བགེགས་གཏོར་ལ་འགུགས་པའི་རྒྱ་དང་དྲིལ་གསིལ་གསུམ༌། ཨ་བ་ལོ་ཀི་ལ་མཆོད་སྤྱིན་རྒྱ། ག་ཏེ་བྷྱོ་ལ་ཕྱག་རྒྱ་སྤྱི་འགྲོ། ཉོན་ཅིག་ཚིག་བཞི་མཚམས་དྲིལ་གསིལ། ཕྱིར་དེངས་ཤིག་ནས་བཟུང་རོལ་མོ་འབེབས་སྔོན་མ་མ་རྫོགས་བར་དྲིལ་གསིལ། སྟེང་གི་ལྷ་བཞི་མཚམས་དྲིལ་གསིལ། འགྲུབ་པར་མཛོད་ནས་སྔགས་ལའང་དྲིལ་གསིལ། རོལ་མོ་སུམ་འཕར་ལ་ཌཱ་དྲིལ་རོལ་གདན་མཚམས་ནས་བཞག །སྐྱབས་འགྲོ་ལ་ཐལ་སྦྱར། ཡིག་བརྒྱ་པའི་མཐར་རོལ་མོ་འབེབས་ཆེན་དང་ཌཱ་དྲིལ། འོག་མིན་ཆོས་དབྱིངས་ཚིག་བཞི་མཚམས་དྲིལ་གསིལ་དང་མདའ་དར་གཡབ། མཐར་ཌཱ་དྲིལ། མདུན་བསྐྱེད་སྤྱན་འདྲེན་སྔགས་ལ་དྲིལ་གསིལ། མཐར་རོལ་མོ་དང་ཌཱ་དྲིལ། མདའ་དར་གཡབ་ཅིང་སྔོན་བསྐལ་མ་གདངས་ཀྱི་སྐབས་གཉིས་མཚམས། གདངས་ཐུང་དང་ཧྲུག་འདོན་ལ་བཞི་མཚམས་དྲིལ་གསིལ། འདི་རིགས་ཀུན་ལ་དགོས། རབ་འབྱམས་རྒྱལ་བ་ལའང་དེ་བཞིན་དང༌། གདངས་འཐེན་སྐབས་སྔོན་བསྐལ་མའི་འགོར་ཞི་ཁྲོའི་སྤྱན་འདྲེན་རོལ་ཆེན་དང་བསྟུན་ཌཱ་དྲིལ་འུར་བརྡུང་རྗེས་མའི་མཐའ་བར་བཀྲོལ།

མཐར་སྔགས་དང་ཚིག་ལྷུག་ལ་དྲིལ་གསིལ། སླར་རོལ་ཆེན་སྐབས་ཌཱ་དྲིལ། ལར་དབྱངས་གདངས་རྫོགས་མཚམས་སོ་སོའི་རོལ་ཚིག་ལ་ཌཱ་དྲིལ་མི་བྱ་བར་འབེབས་ཀྱི་སྐབས་ནས་དཀྲོལ་དགོས། བཞུགས་གསོལ་དགྱེས་ཤིང་མི་གཡོ་ནས་ཕྱག་རྒྱ། རྗེ་བཙུན་པདྨ་དང་བཛྲ་གཉིས་ལ་ཐལ་སྦྱར་མཆོད་སྔགས་མཐར་ཌཱ་དྲིལ། བུམ་དཀྱིལ་སྤྱན་འདྲེན་སྔགས་ལ་དྲིལ་གསིལ་དང༌། རོལ་ཆེན་སྐབས་ཌཱ་དྲིལ། ཧེ་རུ་ཀ་དཔལ་ནས་བཞུགས་སུ་གསོལ་བར་མདའ་དར་དྲིལ་གསིལ། བདག་དང་མཐའ་ཡས་མཚམས་གཉིས་ཐལ་སྦྱར། ཐོད་དཀྱིལ་སྤྱན་འདྲེན་རོལ་ཆེན་ཌཱ་དྲིལ། འོག་མིན་ཆོས་དབྱིངས་བཞུགས་སུ་གསོལ་བར་མདའ་དར་དྲིལ་གསིལ། བཞུགས་གསོལ་ཕྱག་རྒྱ། ཕྱག་འཚལ་བསྟོད་དང་པོ་ལ། ཐལ་སྦྱར། གསུང་དཀྱིལ་དེ་ལས་འོད་ཟེར་ཕྱིན་མདའ་དར་དྲིལ་གསིལ། བཞུགས་སུ་གསོལ་ལ་དང་པོ་ཕྱག་རྒྱ། རྟེན་ཆོས་ཤིག་ལ་ཐལ་སྦྱར། སྐུ་དང་ཐིག་ལེ་ཕྱག་རྒྱའི་དཀྱིལ་འཁོར་གསུམ་ཀར་ཌཱ་དྲིལ་རོལ་ཆེན་ལ་རྔ་ཚིག་དང་བསྟུན་པའི་ཌཱ་དྲིལ་སོ་སོར་དགོས། རིགས་ཀུན་ཁྱབ་བདག་ཡོངས་རྫོགས་ལ་ཐལ་མོ་སྦྱར། སྒྲའི་མཆོད་པའི་སྐབས་སུ། རྐང་གླིང་སོགས་ཚིག་རྐང་གསུམ་ལ་ཌཱ་དྲིལ་བཀྲོལ། མངོན་གྱུར་ཤོག་ནས་ཌཱ་དྲིལ། ཐུགས་རྗེ་བརྩེ་བ་ནས། སྐྱེ་བའི་སྒོ་ཆོད་ཅིག་བར་ཐལ་སྦྱར། བཤགས་པ་ཚན་གསུམ་གར་ཐལ་སྦྱར། སྐོང་བཤགས་ཀྱི་འགོ་རྣམས་སུ་ཌཱ་དྲིལ་དང༌། ཡོངས་རྫོགས་ཚར་མཚམས་སུ་ཨ་བྷིའི་མཐར་ཌཱ་དྲིལ། ཚོགས་ཀྱི་སྨོན་ལམ་ལ་ཐལ་སྦྱར། བླ་མ་རིག་འཛིན་ལ་ཐལ་སྦྱར་དང་སྔགས་རྣམས་དྲིལ་གསིལ་གྱིས་ཀཱ་ཡ་ཨ་བྷི་སོགས་ཀྱིས་བུམ་པ་གནས་བཞིར་གཏུག་ཅིང་བུམ་ཆུ་བཏུང༌། ཀཱ་ཡ་བཛྲ་སོགས་ཀྱིས་སྒྲུབ་དཀྱིལ་པོ་ཏི་མགྲིན་པར་གཏུག །ཀྲོ་ཏ་རཱ་ཛ་ནས་ཙཀླི་རྣམས་སྙིང་ཁར་གཏུག །བཀྲ་ཤིས་མཐར་ཌཱ་དྲིལ་བྱའོ། །གནས་འདྲེན་སྐབས་ཚོགས་ཀྱི་སྨོན་ལམ་ཚར་མཚམས་སུ་གསོལ་འདེབས་ཆོས་དབྱིངས་རང་བྱུང་མ་ཐལ་སྦྱར། དེ་ནས་ཛཿཧཱུྃ་སོགས་འགུགས་པའི་རྒྱ་དང་དྲིལ་གསིལ་རེ།

ང་ནི་པདྨ་གཉིས་མཚམས་དྲིལ་གསིལ། དེངས་ཤིག་ནས་རོལ་མོ་འབེབས་བསྟུན་དྲིལ་གསིལ། ཡང་ང་ནི་པདྨ་སོགས་གཉིས་མཚམས་དྲིལ་གསིལ། རྡུལ་དུ་རློག་ནས་དྲིལ་གསིལ་རོལ་མོ་འབེབས་བསྟུན། འདི་ནི་པདྨ་སོགས་གཉིས་མཚམས་དྲིལ་གསིལ། རྡུལ་དུ་རློག་ནས་དྲིལ་གསིལ་རོལ་མོ་འབེབས་བསྟུན། འདི་ནི་པདྨ་སོགས་ལ་སྔགས་གང་ཡོད་ལ་དྲིལ་གསིལ། དུས་གསུམ་སངས་རྒྱས་བཞི་མཚམས་དྲིལ་གསིལ། མཐར་ཡང་དྲིལ་གསིལ་དང་སྔགས་བརྗོད་དགོས། གནས་སྤར་སྐབས་ཚིག་མཚམས་རྣམས་དྲིལ་གསིལ་མཐར་ཞི་རོལ་དང་ཌཱ་དྲིལ། འདོད་ཡོན་བསྔོ་སྐབས་གྲག་སྟོང་སྒྲ་སྙན་མཐའི་སངས་རྒྱས་ཤོག་ལ་ཌཱ་དྲིལ། དབྱེར་མེད་ཤོག་ནས་ཀྱང་ཌཱ་དྲིལ། ལམ་བསྟན་སྐབས་རྡོར་དྲིལ་འཛིན་བཞིན་ཐལ་སྦྱར་དང༌། བདག་དང་སེམས་ཅན་ཐམས་ཅད་ཕྱིན་ཆད་ཚིག་བཞི་མཚམས་དྲིལ་གསིལ། ཚེ་གཅིག་གྱུར་ནས་རོལ་མོ་དཀྲོལ་ཌཱ་དྲིལ་བྱ། །བྱང་བུ་བསྲེག་ཚེ་ཁྱོད་ཀྱི་མ་དག་ཕྱིན་ལའང་བཞི་མཚམས་དྲིལ་གསིལ། མཐར་སྔགས་བྱིན་གསུམ་སོ་སོར་ཚར་གསུམ་འདོན་ཚེ་དྲིལ་གསིལ་དང་བཅས་བྱང་བུར་བསྲེགས། མཐར་ཌཱ་དྲིལ་རོལ་མོ་དང་བསྟུན། སློབ་མ་དབང་བསྐུར་སྐོང་བཤགས་ཚར་ནས་བླ་མ་རིག་འཛིན་གྱིས་བདག་འཇུག་ལེན། སློབ་མ་འཚོགས་ནས། སྔོན་འགྲོ་ཚན་གཉིས་སྲུང་འཁོར་བཅས་རྔ་རོལ་ཉིན་ལྟར་དང༌། སྒོ་དབྱེ་བའི་སྐབས་ཚིག་བཞི་མཚམས་དྲིལ་གསིལ། དཀྱིལ་འཁོར་མཐའི་མདའ་དར་བཞི་རིམ་པར་གཡབ་ཅིང་ལེན། དེས་ན་དཔོན་སློབ་མཉམ་འདོན་དགོས། སྤྱན་འདྲེན་སྔོན་བསྐལ་མ་ནས་ཁེངས་པར་གྱུར་བར་རྔ་རོལ་ཉིན་ལྟར་གྱིས་མཉམ་འདོན། མངའ་གསོལ་སྐབས་ཞི་རོལ་ཌཱ་དྲིལ། བཀྲ་ཤིས་མཉམ་འདོན་མཐར་ཌཱ་དྲིལ། བར་མཚམས་ཀྱི་དྲིལ་གསིལ་སྐབས་བསྟུན་འབྲེལ་ཆགས་པར་བྱའོ། །སརྦ་མདྒ་ལམ།། །། ༈ ཡེ་ཤེས་ཀྱི་མགོན་པོ་རྡོ་རྗེ་བེར་ནག་ཅན་གྱི་དྲག་མདོས་དགྲ་ཆོས་སུ་གྲགས་པའི་མདོས་དཀྲིས་ཀྱི་ཟིན་བྲིས་བཞུགས། །ན་མོཿ ཤྲཱི་མ་ཧཱ་ཀཱ་ལཱ་ཡ། སྲིད་པའི་དྲྭ་བ་ཡེ་ཤེས་འཁོར་ལོས་གཅོད། །སྡང་བའི་ཟུག་རྔུ་བྱམས་པའི་སྨན་གྱིས་བཅོས། །བདག་ཅག་རྣམས་ལ་ངུར་སྨྲིག་གར་རོལ་བ། །དཔལ་ལྡན་བླ་མ་མ་ཧཱ་ཀཱ་ལས་སྐྱོངས། །དེ་ལ་འདིར་དཔལ་ཡེ་ཤེས་ཀྱི་མགོན་པོ་རྡོ་རྗེ་བེར་ནག་པོ་ཅན་གྱི་དྲག་མདོས་དགྲ་ཆོས་སུ་གྲགས་པ་དགེ་འདུན་ཟུར་རིའི་ལུགས་གྱི་ཕྱག་སྲོལ་ལས་བྱུང་བ་མཐོང་བརྒྱུད་བར་མ་ཆད་པར་ཀུན་མཁྱེན་བསྟན་པའི་ཉིན་བྱེད་ཡབ་སྲས་ནས་བརྒྱུད་པ་རྣམས་རང་བློས་ཇི་ལྟར་དཔོག་པ་རེག་ཟིག་ཏུ་དགོད་པ་ལ་གསུམ་སྟེ།

དང་པོ་ནི་སྟེགས་བུ་གྲུ་བཞི་པ་བང་རིམ་བཞིའི་སྟེང་དུ། གཏོར་ཞལ་གྱི་སྲོག་ཤིང༌། འོག་ཏུ་གཏོར་སྟེགས་ལ་འཛུགས་རྒྱུ་ཕུར་བུ་མཐོ་ཕྱེད་དོ་སོགས་ཇི་ལྟར་འཚམས་ཡས་དང༌། སྟེང་དུ་འཁོར་ཤིང་ཆ་ཕྲན་གཉིས་ཙམ་འཁོར་ལོའི་སྲབ་མཐུག་དང་བསྟུན་ནས། ཞལ་བརྙན་གྱི་སྲོག་ཤིང་དངོས་ལ་ཆ་ཆེན་བཅུ་གཅིག་པ།

དེ་རྣམས་ཀྱི་སྦུ་གུ་ནི་སོ་སོའི་རྩིབས་དྲུག་ཏུ་འགྲོ་བ་ལས་ཟུར་དུ་སྦུ་གུ་ལ་ཆ་ཆེན་གཉིས་བཞག་དགོས་པ་མིན། མཆན། སྟེང་དུ་སྦུ་གུ་ཆ་ཆེན་གཉིས་དང་ལྡན་པ། དེའི་སྟེང་དུ་གདུགས་ཆེ་བའི་རྩིབས་ལ་འཕྲེད་རྒྱ་ཆ་ཆེན་བརྒྱད་དང་ལྡན་པ་ལ་རྩིབས་རྣམས་ཀྱི་སྣེར་གདུགས་ཤམ་ཆ་ཆེན་ལྔ་དང་ཆ་ཆུང་གསུམ་ཡོད་པ་ཕྱིར་གྱེད་ཀྱི་རྣམ་པ་བརྒྱད་འཛུགས། གདུགས་ཤམ་དེ་རྣམས་ཀྱི་འཕྲེད་རྒྱ་ཡང་ཆ་ཆེན་བཅུ་གཉིས་དང་ཆ་ཕྲན་གསུམ་ཙམ་འབྱུང༌། ཐོད་གདན་ཆ་ཆེན་གཉིས་རེ་ཡོད་པ་བརྒྱད་ཅུང་ཟད་ཕྱིར་གྱེད་ཀྱི་རྣམ་པས་འཛུགས། །དེའི་སྟེང་དུ་ཙིཏྟ་ལ་མས་སྣེ་ཕུད་བུ་ཆ་ཆེན་གཉིས། སྣལ་འདུས་ཆ་ཆུང་གཉིས་ལྷག་ཙམ་དང༌། ཡས་སྣེ་ཡང་སྣལ་འདུས་ཆ་ཆུང་གཉིས་ཙམ་ཡོད་པ། འཁོར་ཤིང་ཆ་ཕྲན་ཕྱེད་གཉིས་ཙམ་སྟེང་གི་གདུགས་འཁོར་གྱི་ལྟེ་བའི་སྲབ་མཐུག་དང་བསྟུན་དགོས། འདི་ལའང་སྦུ་གུ་ཆ་ཆེན་གཅིག་དང་ཆ་ཕྲན་གསུམ་འོང་དགོས། དེའི་བར་དུ་ཙིཏྟ་དངོས་ལ་ཆ་ཆེན་བརྒྱད་ཡོད་པ་ལ། འོག་ནས་ཆ་ཆེན་གཉིས་དང་ཆ་ཕྲན་གཅིག་གཞལ་མཚམས་ཐུར་མ་ཆ་ཆེན་བཞི་དང་ཆ་ཕྲན་གཅིག གདུགས་གཉིས་ཀའི་རྩིབས་ཀྱི་འཕྲེད་རྒྱ་ནི་ཕྱི་མཐར་ནས་ཕྱི་མཐར་གཞལ་བ་ཡིན། མཆན། ཡོད་པ་བརྒྱད་འཛུག་པ། དེའི་སྟེང་དུ་གདུགས་ཆུང་ལ་རྩིབས་ཀྱི་འཕྲེད་རྒྱ་ཆ་ཆེན་དྲུག་དང་ཆ་ཆུང་ཕྱེད་གཉིས་ཅུང་མེད་ཙམ། གདུགས་ཤམ་ཆ་ཆེན་གསུམ་དང་ཆ་ཕྲན་ཕྱེད་ཙམ་ཡོད་པ་བརྒྱད། འདིའི་གདུགས་ཤམ་དང་ཙིཏྟ་གདུགས་འོག་མའི་ཐོད་གདན་རྣམས་ཀྱི་སྣེ་མོ་བཅས་འཕྲེད་རྒྱ་མཉམ་པ་ཞིག་དགོས། དེའི་སྟེང་དུ་ཁྱུང་ཚང་ལ་མས་སྣེར་ཕུད་བུ་ཆ་ཆེན་གཅིག་དང་ཆ་ཕྲན་གསུམ། སྣལ་འདུས་ཆ་ཆུང་གཉིས་ལྷག་ཙམ། ཡས་སྣེར་སྣལ་འདུས་ཆ་ཆུང་གཉིས་ལྷག་ཙམ་དང༌། དེའི་བར་དུ་ཁྱུང་ཚང་དངོས་ལ་ཆ་ཆེན་བདུན་ཡོད་པ་ལ། ཆ་ཕྲན་བདུན་རེའི་མཚམས་ན་ཐུར་མ་བཞི་རེ་འཛུག་པས་སྟེང་འོག་རིམ་གསུམ་ལ་ཁྱོན་ཐུར་མ་བཅུ་གཉིས་འབྱུང༌། ཐུར་མ་དེ་རྣམས་ཀྱི་སྣེ་མོའང་སྟེང་འོག་གཉིས་པོ་མཚམས་དང་དབུས་མ་ཕྱོགས་སུ་བསྟན་དགོས།

རིང་ཐུང་ནི་དབུས་མའི་ཐུར་མ་བཞི་ལ་ཆ་ཆེན་གསུམ་ཆ་ཕྲན་གསུམ་ཙམ་དགོས། སྟེང་འོག་གི་ཐུར་མ་བརྒྱད་པོ་ལ་དེ་ལས་ཆ་ཕྲན་ལྷག་ཙམ་ཐུང་ན་ལེགས། འདི་ལ་སྦུ་གུ་ཆ་ཆེན་གཉིས་ངེས་པར་དགོས། དེའི་སྟེང་དུ་དཔལ་བེའུ་ལ་ཆ་ཆེན་དྲུག་དང་ཆ་ཕྲན་རེ་ཡོད་པའི་ཐུར་མ་དྲུག་རེ་ཕན་ཚུན་བསྣོལ་བ་ལ་ཁྱོན་ཐུར་མ་བཅུ་གཉིས་དགོས། དེའི་སྟེང་དུ་ཟླ་བ་ལ་ལེབ་ཆགས་ཟླ་བ་གམ་པ་ལྟ་བུ་ཞིག་ལ་སྣེ་མོ་གཉིས་དང་ཕྱི་ནས་རིམ་བཞིན་རྩིབས་ཇི་ལྟར་འཚམས་པ་ཚུགས། དེའི་སྟེང་དུ་ཉི་མ་དང་ནོར་བུ་མིག་གསུམ་བཅས་པ་ལྟེ་བ་ཟླུམ་པོ་ལེབ་ཆགས་ལ་ཕྱི་ནས་ཐུར་མ་བརྒྱད་རེ་འཛུགས་དགོས་དཔལ་བེའུ། ཁྱུང་ཚང༌། གདུགས་ཆུང་བའི་ཐོད་ར་བཅས་འཕྲེད་རྒྱ་མཉམ་པ་ཞིག་འོང༌། གཉིས་པ་ནི། སྣལ་མ་ཇི་ལྟར་དཀྲི་པའི་ཚུལ་བཤད་པར་བྱའོ། །དེ་ལ་གདུགས་གཉིས་ཀྱི་ལྟེ་བ་ནི་རྩིབས་རྣམས་ཆ་གསུམ་རེར་བགོས་པའི་ལྟེ་བའི་ཕྱིར་ནས་ཆ་གཉིས་རེའི་མཚམས་བར་རྩིབས་རྣམས་རེ་རེ་བཞིན་སྣལ་མས་དཀྱུད་རྒྱབ་ནས་སྒོར་མོར་བསྐོར་ནས་འགྲོ་དགོས་པས་དེ་ཤེས་སླ། དེ་ནས་གདུགས་འོག་མའི་ཕྱིའི་ཆ་གཅིག་ལུས་པ་པདྨ་འདབ་བརྒྱད་འོང་དགོས་པས། དེ་ནི་རྩིབས་གང་ཡང་རུང་བ་ཞིག་ལ་རྩིབས་དང་པོ་ཞེས་ངོས་འཛིན། དེ་ནས་གཉིས་ནས་བརྒྱད་པའི་བར་མ་ནོར་བར་བྱས། རྩིབས་དང་པོ་ལ་སྣལ་མ་འདོགས་ནས། རྩིབས་གཉིས་པའི་སྟེང་ནས་སོང༌། གསུམ་པ་ལ་དཀྱུད་གཅིག་རྒྱབ། བཞི་པའི་སྟེང་ནས་སོང༌། ལྔ་པ་ལ་དཀྱུད་གཅིག་རྒྱབ། དྲུག་པའི་སྟེང་ནས་སོང༌། བདུན་པ་ལ་དཀྱུད་གཅིག་རྒྱབ། བརྒྱད་པའི་སྟེང་ནས་སོང༌། སླར་ཡང་དང་པོ་ལ་དཀྱུད་གཅིག་རྒྱབ། གཉིས་པ་ལའང་དཀྱུད་གཅིག་རྒྱབ། གསུམ་པའི་སྟེང་ནས་སོང༌། བཞི་པ་ལ་དཀྱུད་རྒྱབ་པ་རིགས་འགྲེས་ནས། བརྒྱད་པ་ལ་དཀྱུད་གཅིག་རྒྱབ། དང་པོའི་སྟེང་ནས་སོང༌། གཉིས་པ་ལ་དཀྱུད་གཅིག་རྒྱབ། གསུམ་པ་ལ་དཀྱུད་གཅིག་རྒྱབ། བཞི་པའི་སྟེང་ནས་སོང༌། ལྔ་པ་ལ་དཀྱུད་རྒྱབ་པ་རིགས་འགྲེས་པས་པད་འདབ་ཇི་ལྟ་བ་ཞིག་འོང༌།

གདུགས་སྟེང་མའི་རྩིབས་རྣམས་ནི། འཁོར་ལོ་རྩིབས་བརྒྱད་ཡོང་དགོས། དེ་ཡང་སྔ་མ་ལྟར་རྩིབས་གང་ཡང་རུང་བ། དང་པོར་བྱས་པའི་རྩིབས་དང་པོ་ལ་སྣལ་མ་འདོགས། གཉིས་པ་དང༌། གསུམ་པའི་སྟེང་ནས་སོང༌། བཞི་པ་ལ་དཀྱུད། ལྔ་པ་དང་དྲུག་པའི་སྟེང་ནས་སོང༌། བདུན་པ་ལ་དཀྱུད། བརྒྱད་པ་དང་དང་པོའི་སྟེང་ནས་སོང༌། གཉིས་པ་ལ་དཀྱུད་རྒྱབ་པ་སོང༌། མདོར་ན་པད་འདབ་ནི་སྔ་མ་དང་སྟེང་མའི་སྣེ་འཕྲད་མཚམས་མ་གཏོགས་རྩིབས་རེ་རེ་བོར་བའི་སར་དཀྱུད་དགོས། འཕྲད་མཚམས་རྣམས་བོར་རྒྱུ་མེད། འཁོར་ལོ་ནི་རྩིབས་གཉིས་རེ་བོར་ནས་དཀྱུད་པ་མཐར་ཆགས་སུ་འགྲོ་ཆོག །གདུགས་ཤམ་ནི་ཆེ་ཆུང་གཉིས་ཀ་འདྲ་བར། རྩིབས་གང་ཡང་རུང་བ་དང་པོར་བྱས་པའི། བརྒྱད་པའི་བར་ངོས་ཟིན་པར་བྱ། དེ་ཡང་ཐུར་མ་རྣམས་རིང་ཐུང་སྙོམས་པར་ཆ་ལྔ་རེ་བགོས་པའི་བར་རྣམས་སུ་མཚན་མ་བྱས་པས་རྟགས་བཞི་འབྱུང། དེ་ནས་ཐུར་མ་དང་པོ་རྟགས་དང་པོ་ལ་སྣལ་མ་འདོགས། ཐུར་མ་གཉིས་པའི་རྟགས་གཉིས་པར་དཀྱུད། གསུམ་པའི་གསུམ་པར་དཀྱུད། བཞི་པའི་རྟགས་བཞི་པར་དཀྱུད་པའི་བར་གྱེན་དུ་ཡར་འགྲོ། ལྔ་པའི་རྟགས་བཞི་པའི་སྟེང་ནས་སོང༌། དྲུག་པའི་རྟགས་བཞི་པར་དཀྱུད། བདུན་པའི་རྟགས་གསུམ་པར་དཀྱུད། བརྒྱད་པའི་རྟགས་གཉིས་པར་དཀྱུད། དང་པོའི་རྟགས་དང་པོར་དཀྱུད་བར་ཐུར་དུ་མར་སོང༌། དེ་ནས་གཉིས་པའི་རྟགས་དང་པོར་དཀྱུད། གསུམ་པའི་གཉིས་པ་ནས། ལྔ་བའི་བཞི་པ་བར་གྱེན་དུ་ཡར་དཀྱུད། དྲུག་པའི་སྟེང་ནས། བདུན་པའི་བཞི་པ་ནས་མར་གཉིས་པའི་དང་པོ་བར་ཐུར་དུ་དཀྱུད། གསུམ་པའི་དང་པོའི་སྟེང་ནས་ཡར་དྲུག་པའི་བཞི་པ་བར་གྱེན་དུ་དཀྱུད། བདུན་པའི་བཞི་སྟེང་ནས་སོང༌། བརྒྱད་པའི་བཞི་པ་ནས་མར། གསུམ་པའི་དང་པོ་བར་ཐུར་དུ་དཀྱུད། བཞི་པའི་དང་པོ་ནས་ཡར། བདུན་པའི་བཞི་པ་བར་གྱེན་དུ་དཀྱུད། བརྒྱད་པའི་བཞི་སྟེང་ནས། དང་པོའི་བཞི་པ་ནས་མར་གསུམ་པའི་དང་པོ་བར་ཐུར་དུ་དཀྱུད། བཞི་པའི་དང་པོ་ནས་ཡར།

བརྒྱད་པའི་བཞི་པ་བར་གྱེན་དུ་དཀྱུད། དང་པོའི་བཞི་པའི་སྟེང་ནས་སོང༌། གཉིས་པའི་བཞི་པ་ནས་མར། ལྔ་པའི་དང་པོ་བར་ཐུར་དུ་དཀྱུད། དྲུག་པའི་དང་པོ་ནས་ཡར། དང་པོའི་དང་པོ་བར་གྱེན་དུ་དཀྱུད། གཉིས་པའི་བཞི་སྟེང་ནས་སོང༌། གསུམ་པའི་བཞི་པ་ནས་མར། དྲུག་པའི་དང་པོ་བར་ཐུར་དུ་དཀྱུད། བདུན་པའི་དང་པོ་ནས་ཡར། གཉིས་པའི་བཞི་པ་བར་གྱེན་དུ་དཀྱུད། གསུམ་པའི་བཞི་སྟེང་ནས་སོང༌། བཞི་པའི་བཞི་པ་ནས་མར། བདུན་པའི་དང་པོ་བར་ཐུར་དུ་དཀྱུད། བརྒྱད་པའི་དང་པོ་ནས་ཡར། གསུམ་པའི་བཞི་པ་བར་གྱེན་དུ་དཀྱུད། བཞི་པའི་བཞི་སྟེང་ནས་སོང༌། ལྔ་པའི་བཞི་པ་ནས་མར། བརྒྱད་པའི་དང་པོ་བར་ཐུར་དུ་དཀྱུད། དང་པོའི་དང་པོ་དཀྱུད་པས་སྣལ་མ་རྐྱང་འདེད་ཀྱི་བསྐོར་བ་གཅིག་འཁོར་བས། སྔ་མ་ལྟར་དང་པོའི་དང་པོ་ནས་གྱེན་དུ་འགྲོ་བ་སོགས་འགྲོ་ལུགས་གཅིག་པོ་དེས་འཐུས། ཐོད་གདན་ནི། རྩིབས་དང་པོ་ལ་སྣལ་མ་འདོགས། ཕྱི་ནས་དཀྲིས་སྐོར་གཅིག་བྱས། གཉིས་པ་ལ་དཀྱུད། ཡང་དཀྲིས་སྐོར་གཅིག་བྱས། གསུམ་པར་དཀྱུད། ཡང་དཀྲིས་སྐོར་ནས་བཞི་པས་ལྔ་བར་དཀྱུད་པར་སོགས་རིམ་གྱིས་བྱས་ནས་བརྒྱད་པར་དཀྱུད་པའི་སར་སོང་ནས་དཀྲིས་བསྐོར་གྱིས་དང་པོར་དཀྱུད་པ་སོགས་སྔ་མ་ལྟར་བྱས་པས་ཤེས་སླ། ཙིཏྟ་ནི་འོག་གི་སྣལ་འདུས་ཀྱི་ཐེམ་ལ་སྣལ་མ་འདོགས་ནས། རྩིབས་གང་རུང་ཞིག་དང་པོར་བྱས་པའི་རྩིབས་དང་པོ་ལ་དཀྱུད་གཅིག་རྒྱབ། སྟེང་ནས་ལེན། རྩིབས་གཉིས་པར་དཀྱུད། འོག་ནས་ལེན། ཡང་དང་པོར་དཀྱུད་ནས་སྟེང་གི་སྲོག་ཤིང་གི་སྣལ་འདུས་སར་དཀྱུད། སླར་ཡང་རྩིབས་དང་པོ་ལ་དཀྱུད་ནས་འོག་གི་སྣལ་འདུས་སར་དཀྱུད། རྩིབས་གཉིས་པར་དཀྱུད། སྟེང་ནས་ལེན། གསུམ་པར་དཀྱུད། འོག་ནས་ལེན། ཡང་གཉིས་པར་དཀྱུད་ནས་སྟེང་གི་སྣལ་འདུས་མཚམས་སུ་དཀྱུད། སླར་ཡང་གཉིས་པར་དཀྱུད། འོག་གི་སྣལ་འདུས་མཚམས་སུ་དཀྱུད་ནས། རྩིབས་གསུམ་པར་དཀྱུད་ནས་སྟེང་དུ་ལེན་སོགས་སྔར་གྱི་འགྲོས་དེ་མ་ནོར་བར་རིམ་གྱིས་འདེད་པས་འཐུས།

ཁྱུང་ཚང་ནི་དབུས་མའི་རྩིབས་གང་རེད་ཅིག་ཤར་ཕྱོགས་ཀྱི་རྩིབས་སུ་ངོས་འཛིན་པ་དེས་ལྷོ་ནུབ་བྱང་བཅས་ཤེས། དེས་སྟེང་འོག །རྩིབས་རྣམས་ཤར་ལྷོ་ཕྱོགས་མཚམས་སུ་བསྟན་པ་ཡང་མ་ནོར་བར་བརྟགས། དེ་ནས་འོག་གི་སྲོག་ཤིང་སྣལ་འདུས་སུ་སྣལ་མ་འདོགས་ནས་ཡར། འོག་གི་ཤར་ལྷོ་རྩིབས་ལ་དཀྱུད་གཅིག །དེ་ནས་གྱེན་དུ་རིམ་བཞིན་དབུས་མའི་ཤར་གྱི་རྩིབས་ལས་དཀྱུད། སྟེང་མའི་བྱང་ཤར་གྱི་རྩིབས་ལ་དཀྱུད་གཅིག་བརྒྱབ་ནས་སྟེང་གི་སྲོག་ཤིང་གི་སྣལ་འདུས་མཚམས་དཀྱུད་གཅིག་ནས་ཕྱིར་འོང༌། སྟེང་གི་བྱང་ཤར་གྱི་རྩིབས་ལ་དཀྱུད་གཅིག །དབུས་མའི་ཤར་རྩིབས་ལ་དཀྱུད་གཅིག །འོག་མའི་ཤར་ལྷོ་རྩིབས་ལ་དཀྱུད་ནས་འོག་གི་སྲོག་ཤིང་ལ་ཕྱི་དཀྱུད་བྱས་པ་སོགས་དོན་དུ་ནི་དང་པོ་འོག་ནས་གསེག་འགྲོས་ཀྱིས་གྱེན་དུ་སོང༌། སླར་སྔོན་མའི་འགྲོས་ལྟར་ཐུར་དུ་གསེག་འགྲོས་ཀྱིས་ཕྱི་ནུད་བྱས་པ་ཡིན། དེ་བཞིན་དུ་བྱང་ཤར། འོག བྱང༌། དབུས། ནུབ་བྱང་ སྟེང་ ནས་སྲོག་ཤིང་ལ་དཀྱུད་དེ་ཕྱིར་འགྲོས་ཀྱིས་ནུབ་བྱང༌། བྱང༌། བྱང་ཤར་ནས་སྲོག་ཤིང་ལ་ཕྱི་དཀྱུད་བྱས་པ་སོགས་རིམ་བཞིན་གོང་གིས་རིགས་འགྲེས་པས། མཐར་འོག་གི་ལྷོ་ནུབ་ཀྱི་རྩིབས་ནས་འོག་གི་སྲོག་ཤིང་ལ་ཕྱི་དཀྱུད་བྱས་པ་ཞིག་འོང༌། ཡང་འོག་ནས་ཡར་ལྷོ་ནུབ་ཀྱི་རྩིབས་ལ་དཀྱུད་པས་བར་མའི་ནུབ་ཀྱི་རྩིབས་ལ་དཀྱུད། སྟེང་མའི་ནུབ་བྱང་གི་རྩིབས་ལ་དཀྱུད་ནས། སྲོག་ཤིང་ལ་དཀྱུད་དེ། སླར་ཡང་ཕྱི་འགྲོས་བྱས་པས། འོག་གི་ལྷོ་ནུབ་རྩིབས་ནས་མར་སྲོག་ཤིང་ལ་དཀྱུད་པ་ནས། ཡང་ཡར་ནུབ་བྱང༌། བྱང་ཤར་ནས་སྟེང་གི་སྲོག་ཤིང་ལ་དཀྱུད་པ་སོགས་སྔ་མས་རིགས་འགྲེས་ཏེ། མཐར་འོག་གི་ཤར་ལྷོ་ནས་མར་སྲོག་ཤིང་ལ་ཕྱི་དཀྱུད་བྱས་པ་ཞིག་འོང༌། ཡང་ཡར་འོག་གི་བྱང་ཤར་རྩིབས་ལ་དཀྱུད་བྱས་སྟེང་ནས་ཐད་དུ། ནུབ་བྱང༌། ལྷོ་ནུབ། ཤར་ལྷོའི་རྩིབས་རྣམས་ལ་དཀྱུད་རེ་རེ་བྱས་པ། ཡང་བྱང་ཤར་གྱི་རྩིབས་ལ་དཀྱུད་བྱས།

འོག་ནས་ཐད་དུ། ཤར་ལྷོ། ལྷོ་ནུབ། ནུབ་བྱང༌། བྱང་ཤར་རྩིབས་རེ་རེ་བཞིན་དཀྱུད་ནས་སླར་གྱེན་དུ་སོང༌། བར་མའི་ཤར་གྱི་རྩིབས་ལ་དཀྱུད། སྟེང་ནས་ཐད་དུ། བྱང༌། ནུབ། ལྷོ། ཤར་བང་རིམ་བཞིན་སྔར་ལྟར། དཀྱུད་ནས། ཡང་འོག་ཏུ་ཐད་ནས། ལྷོ། ནུབ་བྱང༌། ཤར་བར་རྩིབས་རེ་རེ་བཞིན་སྔར་བཞིན་དཀྱུད་ནས་གྱེན་དུ་སོང། སྟེང་མའི་ཤར་ལྷོ་རྩིབས་ལ་དཀྱུད། སྟེང་ནས། ཐད་དུ། བྱང་ཤར། ནུབ་བྱང༌། ལྷོ་ནུབ། ཤར་ལྷོའི་བར་རྩིབས་རེ་རེ་བཞིན་སྔར་བཞིན་དཀྱུད། འོག་ནས་ཐད་དུ། བྱང་ཤར། ནུབ་བྱང༌། ལྷོ་ནུབ། ཤར་ལྷོ་བར་རྩིབས་རེ་རེ་བཞིན་དཀྱུད་ནས་གྱེན་དུ་སོང་སྲོག་ཤིང་ལ་དཀྱུད་གཅིག་བྱས་པས་སྣལ་འགྲོས་གཅིག་རྫོགས་པ་ཡིན། ད་ནི་སྣལ་འགྲོས་སྔ་མ་རྣམས་ལྟར་མ་ནོར་བར་འདེད་ཤེས་པར་འཚལ། དཔལ་བེའུ་ནི་ཕྱག་ལེན་མཐོང་བརྒྱུད་བཞིན་ལས་རེ་ཞིག་འདིར་བཤད་པའི་སྤྲོས་པ་བསྐྱུངས། ༈ ཉི་ཟླ་ནོར་བུ་རྣམས་ནི། འཁོར་ལོ་ལྟེ་བའི་རྩིབས་རེ་རེ་བཞིན་ཕྱི་ནས་དཀྱུད་རྒྱབ་པས་ཕྱི་ནང་གཉིས་ཀ་ལ་འགྲོ་དགོས། ཟླ་བ་ནི་ཆ་གང་བའི་ཕྱོགས་མ་གཏོགས་ཟད་པའི་ཕྱོགས་སུ་དཀྲི་མི་དགོས། སྣལ་མ་དེ་དག་གི་ཁ་དོག་ཀྱང༌། ལྟེ་བར་ཚོན་གྱིས་མདོངས་ནས། དམར། སྔོ། སྐྱ་བོར་བཤད་ཀྱང་ཅི་མཛེས་བྱས་པས་འཐུས། ཉི་མ་དམར་སེར། ཟླ་བ་དཀར་པོ། དཔལ་བེའུ་ནི། ནང་ནས་རིམ་བཞིན། ནག སྔོ། དམར། སེར། ལྗང༌། ཁྱུང་ཚང་སྔོ། ནག དམར། སེར། ལྗང༌། ཙིཏྟ་ནང་ནས་རིམ་བཞིན། དཀར་པོ། རྩ༌། ནག ཁྲག དམར། ཤ སེར། ཚིལ། ལྗང་བཅས། གདུགས་ཤམ་གཉིས། ནག དམར། སེར། ལྗང༌། གདུགས་ཆེ་བའི་གོང་རྩིབས། ལྗང༌། ནག དམར། དཀར། སེར། གདུགས་ཆུང་བའི་གོང་རྩིབས། སེར། དཀར། དམར། ནག ལྗང༌། གདུགས་འོག་མའི་པདྨ་རྩིབས། ལྗང༌། དཀར། དམར། སེར། ལྗང༌། གདུགས་སྟེང་མའི་འཁོར་ལོའི་རྩིབས་ཀྱང་དེ་བཞིན་བྱེད་སྲོལ་འདུག །ཞར་བྱུང་ནམ་ཆུང་ཉེར་དགུ་དགོས་པ། གྱེན་སྲིད་ཆ་ཆེན་བཞི་དང་ཆ་ཕྲན་གཉིས། གསུམ་གང་བདེ། འཕྲེད་དུ་ཆ་ཆེན་གཉིས། ཁ་དོག །ཤར་ཞི་བའི་ཤེལ་མིག་དཀར་པོ་གསུམ།

ལྷོ་རྒྱས་པའི་གསེར་མིག་སེར་པོ་གསུམ། ནུབ་དབང་གི་མཚལ་མིག་དམར་པོ་གསུམ། བྱང་དྲག་པོའི་ལྗང་མིག་ལྗང་གུ་གསུམ། དྲེགས་པ་རྐྱ་གསུམ། ཕྱོགས་བཅུ་མགོན་པོ་རྒྱལ་ཆེན་བཞི་སོགས་རང་མདོག །རྩང་ཕུར་ཆ་ཆེན་བཞི་ལྷག་ཡོད་པ། ཕོ་གཙང་ནག་པོ་བརྒྱ་བརྒྱད། མོ་གཙང་དམར་པོ་བརྒྱ་བརྒྱད། འབུལ་རྩང་ཆ་ཆེན་གསུམ་ཙམ་ཡོད་པ་སུམ་བརྒྱ་ལྷག །ཟློག་བྱང་ནང་ངོས་བྷྱོ་ཟློག །ཕྱི་ཁྲམ་རིས་ཅན་བརྒྱ་བརྒྱད། མདའ། འཕང༌། རྒྱངས་བུ་བཅུ་གསུམ་རེ་དགོས། གསུམ་པ་ལ། གཙོ་བོ་གཏོར་ནག་ཟུར་གསུམ་པ་ཟུར་གཅིག་ལ་ཞལ་བརྙན་ཁྲོས་རྔམས་དང་ལྡན་པ། ལོགས་གསུམ་ལ་དྲེགས་པ་རྐྱ་གསུམ་གྱི་དམར་གཏོར་གསུམ། ཕྱི་ནས་རིམ་བཞིན་ནག་པོ་ཡབ་ཡུམ་བརྒྱད་ལ་དམར་གཏོར་བརྒྱད། བང་རིམ་གཉིས་པར་ཕྱོགས་བཅུ་མགོན་པོ་ལ་དམར་གཏོར་བཅུ། གསུམ་པར་དྲེགས་པ་དོན་གཉིས་ལ་དམར་གཏོར་ཆེ་བ་བརྒྱད་ལ། འཁོར་བརྒྱད་རེས་བསྐོར་བ། བཞི་པར་མ་བདུན་སྲིང་བཞི་སོགས་ལ་ཁྲག་ཀོང་དོན་གཉིས། རྩང་རའི་ནང་དུ་རྒྱལ་ཆེན་ལ་དཀར་གཏོར་བཞི། དམག་རྒྱལ་བཞི་ལ་ཁྲག་ཀོང་བཞི་དང༌། གཞན་ཡང་མདོས་རྫས་ཀྱི་གཏོར་སྤར་ཡོད་རིགས་དགྲ་ཆོས་གཞུང་གི་ཡིག་ཆུང་ནས་འབྱུང་བ་ལྟར་བཤམས་དགོས། དེ་ནས་ཕོ་རྩང་གཡས་བསྐོར་དང༌། མོ་རྩང་གཡོན་བསྐོར་གྱིས་འཁོར་བར་བྱ། ཕྱི་ནས་མགོ་ཕྲེང་དང༌། གཅན་གཟིག་གཡང་ཤུན་སོགས་ཕྱག་བཞེས་ལྟར་དགོད་ནས། སྣལ་མ་སྔོ་དམར་གྱིས་དཀྲིས་པ་བཅས་ཞིབ་ཆ་མཐོང་རྒྱུན་ལྟར་དང༌། གདུགས་རྩིབས་ནས་དཔལ་བེའུ་ཕྱིན་གྱི་རྩིབས་རྣམས་བྱ་སྤུས་བརྒྱན་ཅིང༌། གདུགས་ཤམ་གཉིས་ཀྱི་རྩིབས་ཀྱི་བར་བར་དུ་དར་སྣ་ལྔས་བརྒྱན་པ་སོགས་ཕྱག་སྲོལ་མཐོང་བརྒྱུད་བཞིན་དུ་སྒྲུབ་བརྒྱུད་ཀརྨ་ཀཾ་ཚང་གི་རྗེས་འཇུག་རྣམས་ལ་ཉེ་བར་མཁོ་བ་མཐོང་ནས་ཟླ་༡༡ ཚེས་༢༨དགེ་བར་ཡང་དབེན་ནས་སི་ཏུ་མིང་གིས་ཟིན་ཐོར་བཏབ་པ་འགྲོ་ཀུན་བདུད་བཞིའི་གཡུལ་ལས་རྒྱལ་བའི་རྒྱུར་གྱུར་ཅིག །ཛ་ཡ་ཛ་ཡ་སུ་ཛ་ཡ།། །།

༈ སྭ་སྟི། ཐམས་ཅད་མཁྱེན་པ་ལ་ཕྱག་འཚལ་ལོ། །སྡོམ་པ་གསོ་ཞིང་ཉེས་ལྟུང་སྦྱོང་བའི་ཕྱིར། །ཆོས་སྒོར་ཞུགས་རྣམས་ཚུལ་འདིར་འབད་པར་སྤྲོ། །དེ་ལ་འདིར་ཉ་སྟོང་སོགས་གསོ་སྦྱོང་གི་ཉིན་སྟེགས་ཀྱི་ཁར་སྟོན་པ་མཆོག་གི་སྐུ་བརྙན། གཡས་གཡོན་དུ་གསུང་རབ་དང༌། མཆོད་རྟེན་བཤམས་པའི་མདུན་མཆོད་པ་སྣ་ལྔ་གཙོས་ཇི་ལྟར་འབྱོར་པའི་མཆོད་པ་དང༌། རྐང་གསུམ་ལ་གཞི་བདག་གི་དཀར་གཏོར་བཤམས། དེ་ནས་མཆོད་དཔོན་གྱིས་ཆོས་གོས་གྱོན། ཐོག་མར་གཎྜི་ལ་ཕྱག་གསུམ ་ཐང་ཤད་མེད་ འབུལ། གཟན་ཕབ་གཎྜིའི་ཡུ་བ་ཕྲག་པར་བཀལ་ནས། བརྡུང་ལུགས་ཤད་ཚ་ལན་གསུམ་དལ་བུས་བཤད་ནས། གཅིག་ནས་བཅོ་བརྒྱད་བར་ཇེ་ཆེར་བརྡུང་བ་དང༌། བཅུ་དགུ་ནས་སོ་དྲུག་བར་ཇེ་ཆུང་ཐོག་ཏུ་རྒྱུད་གཅིག་དང༌། རོབ་གསུམ་ཞེས་ཆེ་བརྡེག་བསྟུད་མ་གསུམ་གྱིས་འཇོག །སྒྲ་དང་བསྟུན་དགེ་སློང་རྣམས་གདིང་བ་ཆོས་གོས་ཕྲག་ཏུ་འཕེན། སྣམ་སྦྱར་བསྣམས་ཏེ་གཙུག་ལག་ཁང་དུ་འདུས་ནས། བསླབ་པ་རྒན་པ་རྣམས་གཡས་གྲལ་དང༌། གཞོན་པ་རྣམས་གཡོན་གྲལ་གྱི་གདིང་བ་ཆེ་བའི་ཚད་ཅན་རྣམས་ཁུག་པ་རང་གི་གཡས་དང་རྒྱབ་ཏུ་སྟོན། མདུན་དང་གཡོན་ཕྱོགས་སུ་བཅད་ཁ་ཡོད་པ། ལེའུ་ཁ་གཡས་སུ་གྱུ་བ་བྱེད་ནས་བཏིང༌། རྒྱུན་གདིང་ཆུང་ཚད་ཅན་རྣམས་ཁུག་པ་དང་ལེའུ་གཡས་སུ་སྟོན་ནས་བཏིང། ཆོས་གོས་གསོལ། སྣམ་སྦྱར་མདུན་དུ་བཞག །པུས་མོ་སར་བཙུགས། གཟན་ཕབ། ཐལ་མོ་བསྣོལ་ནས་གུས་འདུད་ཀྱིས་བཞུགས། གསོ་སྦྱོང་འདི་ལ་བཞུགས་ཚུལ་གྱི་ཀུན་སྤྱོད་མཐུན་པ་ཙམ་དུ་མ་ཟད། ཐམས་ཅད་ནས་བསམ་པ་རྣམ་པར་དག་པ་མཐུན་དགོས། དེ་ལས་ལྡོག་ན་ལས་མི་ཆགས་པས་སླ་ཆོས་མི་མཛད་པ་གལ་ཆེ། ཚུལ་ཕྱག་དང་འདུད་ཕྱག་གི་ཁྱད་པར་ཡང༌། མདོ་རྩ་བར་སོ་སོར་ཐར་པའི་སྡོམ་པས་མཆོག་ལ་རབ་ཏུ་བྱུང་བས་ཕྱག་བྱའོ། །མཉམ་ན་རྒན་པ་ལའོ། །ཞེས་དང༌། ཁྱིམ་པས་རབ་ཏུ་བྱུང་བ་ལའོ། །ཐམས་ཅད་ཀྱིས་སངས་རྒྱས་ལའོ། །ཞེས་སོགས་རྒྱས་པར་གསུངས་པ་ལྟར།

ཐམས་ཅད་ཀྱིས་དཀོན་མཆོག་ལ་དམིགས་ཚེ་ཕྱག་ལས་ཐང་ཤད་གཏན་ནས་མི་འོས་ཤིང༌། བསླབ་པ་རྒན་པས་གཞོན་པ་ལ་ཐང་ཤད་དམ་ཚུལ་ཕྱག་ལས་འདུད་ཕྱག་མི་ཐོབ། གཞོན་པས་རྒན་པ་ལ་འདུད་ཕྱག་ལས་ཚུལ་ཕྱག་མི་འོས་པས་དེ་ལྟར་སོ་སོར་མ་འདྲེས་པ་ལས། ཕྱག་དང་ཐང་ཤད་ཆབས་ཅིག་མཛད་པ་འདི་གཞུང་དང་འགལ་ཚུལ་གོ་དགོས། དེ་ནས་ཐོག་མར་བྱང་འདྲེན་པས་བསྐུལ་ཏེ་སོ་ཐར་སྡོམ་རྒྱུན། ཟླ་བྲལ་ཐུབ་དབང་སོགས། ཉེ་བར་འཁོར་ལྟར་བག་ཡོད་ཤོག །ཅེས་ཆོས་ཁྲིམས་པས་སྣམ་སྦྱར་གསོལ་ནས་ཕྱག་གསུམ་བཙལ། ཐང་ཤད་མེད་མཆན། གཟན་ཕྲག་ཁྱེར། འགྲེང་འདུད་ཐལ་སྦྱར་བཅས། བསྟན་པ་རིན་པོ་ཆེན་པོའི་སོགས། མཁན་པོ་བཞུགས་ཚེ། མཁན་པོ་ཞེས་བརྗོད། གཞན་བསླབ་པ་བགྲེས་པ་ཡིན་ན། གནས་བརྟན་འདུལ་བ་འཛིན་པས་གཙོ་མཛད། ཅེས་སོ་སོར་སྐབས་ཕྱེད་པས་མདོ་བསྐུལ་འཕྲལ། འདུས་པ་ཐམས་ཅད་བཞེངས། སྣམ་སྦྱར་གསོལ། གཟན་ཟླུམ་ཁྱེར་བཅས་ཐལ་སྦྱར་གྱི་ཞལ་སྐུ་གཟུགས་ལ་ཕྱོགས་པར། བཅོམ་ལྡན་འདས་དེ་བཞིན་སོགས་དལ་བུས་བསྡེབས་འདོན་དུ་གསུངས། ཤྩཽ་ཀ་རེར་གཟན་སྣེ་འབབས་པའི་གནས་པ་ལྔ་ས་ལ་གཏུགས་པའི་ཕྱག་རེ་རེ་འཚལ། ཡན་ལག་བདུན་པའང་ལྷུག་འདོན་དལ་བུས་ཕྱག་འོས་འཚམས་སུ་ཕུལ། ཕྱིར་བསྔོའོ། །ཞེས་སྔར་བཞིན་མར་བཞུགས་ནས། དཀོན་མཆོག་རྗེས་དྲན་སོགས་ནས། བདེ་བ་ཐོབ་པར་ཤོག་བར། དེ་ནས་ཐམས་ཅད་ཀྱིས་ཕྱག་གཡས་པུས་མོའི་སྟེང་དུ་མཆོག་སྦྱིན་དང༌། གཡོན་སྙིང་གར་མཐེབ་མཛུབ་སྤྲད་པའི་སྐྱབས་སྦྱིན་མཛད་དེ། རང་རང་གི་སོགས་སེ་གོལ་ལག་གཡས་པ་ཁོ་ནས་ཁ་ཕྱིར་བསྒྱུར་དུ་བརྡེག །གཉུག་མར་སོགས། ཁཱ་ཧི་ནས་སྔར་ལྟར་ཐལ་མོ་བསྣོལ། དལ་བུས་འཇིག་རྟེན་བདེ་ཞིང་སོགས་ཀྱི་རྗེས། ཆོས་ཁྲིམས་པས་གང་ཞིག་མདོ་བསྐུལ་ནས་རང་གྲལ་དུ་འཁོད། མཁན་པོའམ། གནས་བརྟན་པ་ཁྲི་ཐོག་ཏུ་གདིང་བ་བཏིང་ནས་པུས་མོ་སར་ཕབ། ཞལ་དགེ་འདུན་ལ་ཕྱོགས་ནས་གཟན་ཕབ་ཅིང༌། ཐལ་མོ་བསྣོལ་ནས་གསུང་མགྱོགས་དལ་འཚམས་ཞིང་གསལ་དག་ཐོན་པས།

གང་ཞིག་སོགས། ཐམས་ཅད་མཁྱེན་པ་ལ་ཕྱག་འཚལ་ལོ། །ཞེས་པའི་སྐབས་མཁན་པོ་སོགས་ཐམས་ཅད་ཀྱིས་ཕྱག་ཐལ་མོ་སྙིང་གར་སྦྱར་ཙམ་མཛད། སླར་ཐལ་མོ་བསྣོལ། འདི་སྐད་སོགས་མངོན་པར་བསྟོད་དོ། །མཁན་པོས་བསྐུལ་ཏེ། ཆོས་བཤད་པ་སོགས་དལ་བུས་བསྡེབས་འདོན། ཤོག་ཅེས་འདོན་པར་འཇོག །དེ་ནས་དགེ་ཚུལ་གྱི་ཡོངས་འབུལ་ནི། ཕྱོགས་འདིར་དགེ་སློང་ལས། དགེ་ཚུལ་དམིགས་བསལ་མེད་པས་ཆོ་གའང་མི་དགོས་ལ། དགེ་སློང་གི་ཕྱིར་བཅོས་དང༌། བྱིན་རླབས་ལ། དང་པོ་བསླབ་པ་གཞོན་པས་གཡོན་གྲལ་པ་རྣམས་བཞེངས་ནས། གཡས་གྲལ་བགྲེས་པ་རྣམས་ལ་གཟན་ཕབ་བཅས་ཕྱག་གསུམ་ཕུལ། ཐང་ཤད་མེད་མཆན། གཟན་ཕྲག་ཁྱེར་འགྲེང་འདུད་བཅས་བསྡེབ་ཞུས་ཀྱིས་དགེ༵་གསོ༵ལ་བརྗོད། དེ་ནས་པུས་མོ་གཡས་པའི་ལྷ་ང་སར་ཕབས། རྐང་གཡོན་བབ་གཞོལ་གྱིས་བཙུགས་པའི་པུས་སྟེང་དུ་ཐལ་མོ་སྦྱར་བ་བསྣོལ་ཏེ་སར་བཞུགས། ཕྱིར་བཅོས་ལན་གསུམ་བསྡེབས་ཏེ་གསུངས། མཁན་པོའམ། གནས་བརྟན་པ་གཅིག་པུས་མཐོ༵ང་སྡོ༵མ་ལན་གསུམ་དང་ཐ༵བས་ལེ༵གས་བྱ། ཡང་ཕྱག་གསུམ་འགྲེང་འདུད་

ཐང་ཤད་མེད་མཆན་ སོགས་གོང་ལྟར་བཞེངས་བཞིན། བཀའ་དྲིན་ཆེ་ཞུ་བ་དང། ལྟུང་བ་བྱིན་རླབས་ཀྱི་དགེ༵་གསོ༵ལ་ཞུ། དེ་འཕྲལ་གོང་བཞིན་སར་བཞུགས་ནས། བྱིན་རླབས་ལན་གསུམ་བསྡེབ་ཞུས། མཁན་པོས་ཐ༵བས་ལེ༵གས་བྱ། དེ་ནས་གཞོན་པ་རྣམས་རང་གྲལ་དུ་འཁོད་པར། མཁན་པོ་བཅས་གཡས་གྲལ་དགེ་སློང་རྒན་པ་ཚོས་ཚུལ་ཕྱག་གསུམ་རེ་འདུད་ཕྱག་མེད་མཆན་བཅས་ཀྱི་དགེ༵་གསོ༵ལ་སོགས་སྔ་མ་ལྟར་ལ། གཞོན་པ་རྣམས་ཀྱི་གྲལ་འགོའི་བསླབ་པ་བགྲེས་ཤོས་དེས། མཐོ༵ང་སྡོ༵མ་དང་ཐ༵བས་ལེ༵གས་བྱ། དེ་ནས་མཁན་པོ་རང་གྲལ་དུ་བཞུགས་བཞིན་དགེ་གསོལ་སྔོན་དུ་འགྲོ་བའི། ལྟུང་བ་ཐུན་མོང་པ་བྱིན་རླབས་དང༌། གསོལ་བ་དང་གཉིས་ཀྱི་ལས་གྱིས་གནས་ལ་བློ་མཐུན་སོགས། དེ་དེ་བཞིན་ཏུ་འཛིན་ཏོ། །ཞེས་དང༌། སོ་སོ་ཐར་པའི་མདོ་ལ། སོགས་ནས་གནས་པ་བདེ། ཚེ་དང་ལྡན་པ་དག་དབྱར་སོགས་ཟླ་བ་བརྗོད་ལུགས་གཞུང་གསལ་ལྟར་བསྒྱུར་ཤེས་པར་བྱེད། ཚེ་དང་ལྡན་པ་དག་དགའ་བ་སོགས་བརྗོད་པར་བྱའོ་བར། སྐབས་འདིར་འདུན་པ་འབུལ་དགོས་ཡོད་ཚེ། གསོ་སྦྱོང་གི་གོང་དུ་དགེ་སློང་འདུན་པ་ལེན་པ་པོས། ཆོས་གོས་གདིང་བ་བཅས། མཆིལ་ལྷྭམ་ཕུད་ནས་བླངས་ཟིན་པ་ཡིན་བཞིན་དེ་ཉིད་ཀྱིས་རང་གྲལ་ནས་ཕྱག་གསུམ་འཚལ་ཐང་ཤད་མེད་ཏེ། གཟན་ཕྲག་ཁྱེར། འགྲེང་འདུད་བཅས་འདུན་པ་འབུལ་བའི་སྔགས་ཆོག་ལན་གཅིག་གིས་འཐུས། འདུན་པ་དགེ་སློང་གཉིས་གསུམ་བཞི་སོགས་འབུལ་མཁན་ཡོད་ཚེ། ལེན་པ་པོས་བསླབ་པ་རྒན་གཞོན་རིམ་བཞིན་སོ་སོར་བླངས། འབུལ་པ་པོས་ཀྱང་མཆིལ་ལྷྭམ་ཕུད། གདིང་བ་ཆོས་གོས་བཅས་སྔགས་ཆོག་དང༌། ཕྱག་བཅས་དགོས་ཤིང༌། ནད་པ་ཡིན་ཚེ་གདིང་ཆོས་སོགས་བསལ་བའི་བརྡ་ཙམ་གྱིས་ཆོག འདིར་འབུལ་དུས་གནས་འདིའི་ཉེ་འཁོར་ན་དགེ་སློང་སོགས་ནས། ཞེས་བགྱི་བ་ཡང༌། བགྱི་བ་དག བགྱི་བ་རྣམས་སོགས། སྐབས་སུ་གང་བབ་པར་བསྒྱུར་ཤེས་དགོས། དེ་ནས་མཁན་པོས། ཤཱཀྱ་སེང་གེ་སོགས་ནས། འཛིན་ཏོ་དང༌། ཐོས་བསྒྲགས་བཅས་མཐར།

སོ་སོ་ཐར་པ་བཏོན་པ་སོགས། འདུས་པ་བཅས་བསྡེབས་ཏེ་གསུང༌། ཇི་བཞིན་ནོ། །ཞེས་ཚོགས་གྲོལ་ཏེ། དེའང་གདེང་བ་བལྟེབས་ཏེ། གྲ་ཕྱིར་སློག ཕྲག་པ་གཡོན་དུ་བཀལ་བའི་ཁུག་པ་དཔུང་པར་སྟོན། བཅད་ཁ་ལག་པར་བསྟན་ལེའུ་རྒྱབ་ཏུ་ཡོད་པའི་འགོ་མདུན་དུ་ཡོད་པ་དང༌། དེ་སྟེང་ཆོས་གོས་བལྟེབས་ཏེ་གྲ་ཕྱིར་སློག་ཁུག་པ་དཔུང་པར་སྟོན། བཅད་ཁ་ལག་པར་ཕྱོགས་ཏེ། འགོ་མདུན་དུ་ཡོད་པ་བྱེད་ལ་བཞག་པའི་ཐོག་ཏུ་སྣམ་སྦྱར་སྒྲིལ་ཚལ་བཅས་འཇོག་ནས་ཀུན་སྤྱོད་དགེ་བའི་ངང་ནས་རང་གནས་སུ་བཞུད་དོ། །དེ་ལྟར་གསོ་སྦྱོང་གི་ཕྱག་ལེན་ཉུང་ངུ་རྣམ་གསལ་འདིའང་སྔོན་བྱོན་འདུལ་བ་འཛིན་པ་ཆེན་པོ་དག་གི་ལུགས་ལྟར་ལས་རང་བཟོའི་དྲི་མས་མ་གོས་པར། སི་ཏུ་པ་བསྟན་འཛིན་ཉིན་བྱེད་ཀྱིས་ཐ་སྐར་ཅན་གྱི་གྲལ་ཚེས་དགེ་བར་ཐུབ་བསྟན་ཆོས་འཁོར་གྱི་ཡང་དབེན་དུ་ཟིན་ཐོར་བཀོད་པ་རྒྱལ་བསྟན་རྒྱས་པའི་རྒྱུར་གྱུར་ཅིག །སརྦ་མངྒ་ལམ།། །། 